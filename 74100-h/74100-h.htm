<!DOCTYPE html>
<html lang="it">
<head>
  <meta charset="UTF-8">
  <title>La straniera | Project Gutenberg</title>
  <link rel="icon" href="images/cover.jpg" type="image/x-cover">
  <style>
body {margin-left: 10%; margin-right: 10%;}

p {margin-top: .5em; margin-bottom: 0em; line-height: 1.2; text-align: justify;}
.blockquote {margin: 1em 7.5%; font-size: 95%;}
.blockcit {margin: 1em 5% 2em 45%; font-size: 95%;}
p.indl {text-align: left; margin-left: 5%;}
p.indr {text-align: right; margin-right: 5%;}
.break-before {page-break-before: always;}
.center {text-align: center; text-indent: 0;}
.title {text-align: center; font-size: 110%; margin-top: 1em; margin-bottom: 2em;}

div.booktitle {page-break-before: always; padding: 3em;}
div.titlepage {text-align: center; margin: 0 5%; padding: 2em 0; page-break-before: always; page-break-after: always;}
div.titlepage p {text-align: inherit;}
div.verso {text-align: center; padding-top: 2em; font-size: 95%; margin: 0 10%;}
div.verso p {text-align: inherit;}
div.somm {page-break-before: always; padding-top: 3em;}
div.chapter {page-break-before: always; padding-top: 3em;}
div.chapter h2 {page-break-before: avoid;}

div.opere {margin: 3em 10%; page-break-before: always;}

h1,h2,h3 {text-align: center; font-style: normal;
font-weight: normal; line-height: 1.5;}
h1 {font-size: 150%;}
h2 {font-size: 140%; margin-top: 1em; margin-bottom: 2em; page-break-before: avoid;}
h3 {font-size: 120%; margin-top: 2em;}

span.smaller {display: block; font-size: 85%; margin: .5em 5%; line-height: 1.2em;}

hr {width: 70%; margin-top: 1em; margin-bottom: 1em; margin-left: 15%; margin-right: 15%; clear: both;}
hr.mid {width: 50%; margin-left: 25%; margin-right: 25%;}
hr.tbs {width: 20%; margin: 1.5em 40%; visibility: hidden;}
hr.silver {width: 90%; margin-left: 5%; margin-right: 5%; border-top: none; border-right: none; border-bottom: thin solid silver; border-left: none;}
.x-ebookmaker hr.silver {display: none;}

.pagenum  {position: absolute; right: 2%; font-style: normal; font-weight: normal; text-decoration: none; font-size: 65%; text-align: right; color: #999999; background-color: #ffffff; clear: left;}

.spaced4 {margin-left: 4em;}

.pad4 {margin-top: 4em;}
.pad2 {margin-top: 2em;}
.pad1 {margin-top: 1em;}

.ast {text-align: center; font-size: 120%; margin: 1em auto;}

.small {font-size: 85%;}
.large {font-size: 115%;}
.x-large {font-size: 130%;}
.main-t {font-size: 200%;}
.smcap {font-variant: small-caps;}

ul {list-style-type: none; line-height: 1.2em;}
sup {vertical-align: .3em;}
sub {vertical-align: -.5em;}

table {margin: auto; border-collapse: collapse;}
.indice {max-width: 80%; line-height: 1em; margin-top: 2em;}
.indice td {vertical-align: top; padding-left: 1.5em; text-indent: -1em;}
.indice td.pag {text-align: right; vertical-align: bottom; white-space: nowrap;}

figure {margin: 1em auto; max-width: 70%; text-align: center; page-break-before: always;}
figcaption {text-align: center; font-size: 85%; text-indent: 0; margin: 0.25em 0;}

.tnote {background-color: #f7f1e3; color: #000; padding: 1em 1em 2em 1em;
  margin: 3em 10%; font-family: sans-serif; font-size: 90%; page-break-before: always;}
.tntitle {text-align: center; text-indent: 0; padding: 1em; font-size: 120%; margin-bottom: 1em;}
.tnote p {padding: 0 1em;}
.covernote {visibility: hidden; display: none;}
.x-ebookmaker .covernote {visibility: visible; display: block;}

.poem {text-align: left; font-size: 95%; margin: 1em 10%;}
.stanza {margin: 1em auto;}
.poem p.i01 {margin: 0; padding-left: 3em; text-indent: -3em;}
.poem p.i02 {margin: 0; padding-left: 3em; text-indent: -2em;}
.poem p.i03 {margin: 0; padding-left: 3em; text-indent: -1em;}

</style>
</head>
<body>

<div class="booktitle">
<h1>
LA STRANIERA
<span class="smaller">NOVELLE E TEATRO</span>
</h1>
</div>

<hr class="silver">

<figure><a id="fill-004"></a>
  <img src="images/ill-004.jpg" alt="&nbsp;">
<figcaption><span class="smcap">Edoardo Calandra</span>.</figcaption>
</figure>

<hr class="silver">

<div class="titlepage">
<p class="x-large">
EDOARDO CALANDRA
</p>

<p class="pad2 main-t">
LA STRANIERA
</p>

<p class="pad1 large">
NOVELLE e TEATRO
</p>

<p class="pad4">
<span class="large">S. T. E. N.</span><br>
<span class="smcap">Società Tipografico Editrice Nazionale</span><br>
<span class="small">(già: Roux e Viarengo — Marcello Capra — Angelo Panizza)<br>
Torino, 1914.</span>
</p>
</div>

<div class="verso">
<hr class="mid">
<p>
TUTTI I DIRITTI
DI RIPRODUZIONE, DI TRADUZIONE, D’ADATTAMENTO E D’ESECUZIONE
SONO RISERVATI PER TUTTI I PAESI
</p>

<p>
Copyright 1914, by the Società Tipografico-Editrice Nazionale
(S.T.E.N.), Turin.
</p>

<p>
(3085)
Officine Grafiche della S. T. E. N.
(Società Tipografico-Editrice Nazionale) — Torino.
</p>
<hr class="mid">
</div>

<div class="somm">
<hr>
<p class="center x-large"><a href="#indice" id="indfront">INDICE</a></p>
<hr>
</div>

<div class="chapter">
<p>
<span class="pagenum" id="Page_7">[7]</span>
</p>

<h2 id="calandra">EDOARDO CALANDRA</h2>
</div>

<p>
Non è nome famoso quello di Edoardo Calandra. Ma
giova appunto discorrere tra persone serie di coloro
dei quali non parla a tutti la fama, questa moderna
fama giocoliera, vestita di cartelloni e di giornali ritagliati,
che suole ignorare l’esistenza di chi in qualche
modo non la lusinghi e la paghi. Edoardo Calandra la
trascurò, la sprezzò, e non ne ebbe i doni. Quando
vedeva tanti altri comparire pomposi alla ribalta della
celebrità, egli si ritraeva discretamente in disparte,
quasi vergognandosi di assistere allo spettacolo non
di rado inverecondo. Cominciato il conflitto con la
Turchia, ricordava Alessandro Dumas padre, che, dopo
tanti universali successi, era morto nel 1870 presso che
oscuramente, perchè allora tutti in Francia avevano il
capo alla guerra contro la Prussia; e diceva sorridendo:
Non bisogna morire in tempo di guerra...
</p>

<p>
Morì appunto il 28 ottobre 1911, dopo le più sanguinose
giornate dell’occupazione di Tripoli. Ma, guerra
o non guerra, la sua morte non poteva passare inosservata.
Era stato tale uomo e tale artista da non dover
uscire dal mondo senza profondo pianto d’amici e
rispettoso compianto di estimatori anco ignoti. Della
nostra personale commozione non importa ai lettori;
importa invece a tutti che le memorie alte e belle siano
raccolte e tramandate.
</p>

<p>
<span class="pagenum" id="Page_8">[8]</span>
</p>

<h3>I.</h3>

<p>
A Torino il nome di Calandra indica una famiglia
intera, nota con suoi particolari caratteri come un
uomo solo, tanto palese era tra padre e figli la continuità
dello spirito, il trapasso delle attitudini. Piemontesi
genuini del vecchio ceppo, siano tranquilli borghesi
o industriali o uomini politici o artisti, qualunque
cosa facciano, recano nella persona e nel modo di
vivere il segno infallibile della stirpe: sembrano militari,
e qualche cosa di militare hanno nell’intimo della
loro natura. Hanno la disciplina interiore, l’istinto di
devozione al bene pubblico e la correttezza tra bonaria
e altera così dei modi come delle opinioni. Concepiscono
ciò che fanno non altrimenti che il buon soldato
concepisce il suo dovere, con rispetto e con serietà
nativa. Se tutti gli italiani fossero cittadini di questo
stampo, l’Italia sarebbe lo Stato ideale sognato dai filosofi
antichi.
</p>

<p>
L’avvocato Claudio Calandra, il padre, era rimasto
vedovo ancor giovane. La moglie, bella e buona, gli era
morta di ventotto anni, nel 1858, lasciandogli i figliuoli
bambini, Edoardo di sei anni, Davide di due: sicchè
la loro educazione fu fatta quasi esclusivamente da lui,
secondo la sua indole meditativa e operosa ad un
tempo. Egli esercitò dapprima l’avvocatura; ma poi la
lasciò, assorto in tutt’altri studi. S’era dato spontaneamente,
da autodidatta pertinace, all’idraulica e alla
geologia; onde fece la scoperta di un nuovo modo di
estrazione delle acque sotterranee, che porta il suo
nome, e potè dare opera efficace al prosciugamento di
paludi, all’irrigazione di terreni riarsi, al risanamento
di piaghe malariche, con piena riuscita nelle bassure
della sua provincia di Cuneo, con tentativi animosi nel
Tavoliere di Puglia. Amava il vivere all’aperto e gli
<span class="pagenum" id="Page_9">[9]</span>
esercizi fisici, nei quali si fece presto compagni i figli
giovinetti, che addestrava alla scherma e alla caccia,
di cui era appassionatissimo. Ottenne così ch’essi acquistassero
famigliarità con le cose della natura libera e
insieme con le armi. Di armi antiche, non per manìa
da dilettante, ma con sentimento della storia e dell’arte,
teneva raccolta, fin dalla prima gioventù, e la
arricchiva di continuo con ricerche pazientissime nel
suo paese e in tutti quelli che aveva occasione di visitare.
Così, quando fu deputato per il collegio di Savigliano
al Parlamento di Firenze, battè tutta la Toscana
in cerca di armi antiche, delle quali studiava a fondo
l’uso, la fattura, le origini, le fogge di età in età. Per
ciò la sua raccolta si corredava di molti libri d’antica
arte militare, con storie e figure di tattica, d’artiglieria,
di fortificazioni, opere vecchie e nuove di cui prendeva
diletto grandissimo; e di tutta questa storia guerresca,
piena di spiriti virili e di nozioni artistiche,
intratteneva i figliuoli, formava intorno a loro un
ambiente i cui effetti non dovevano più venir meno
nel loro ingegno.
</p>

<p>
Mentre poi il padre era fuori per le sue faccende, essi
erano condotti a passare lunghe ore nella casa della
nonna materna, vecchia casa simile ad un privato
museo, dove le pareti erano tutte coperte, letteralmente,
di quadri, stampe e disegni di pregio; e v’erano in
copia oggetti d’arte e nobili libri, con cui il vecchio
nonno, appassionato raccoglitor di belle anticaglie,
morto prima che i nipoti nascessero, operava egli pure
sul loro spirito, educandolo al culto sagace e al gusto
del passato.
</p>

<p>
Era compagno dei loro svaghi giovanili il cugino
Ermanno Ferrero, erudito figlio di erudito, divenuto poi
storico autorevole e professore d’archeologia all’Università
di Torino: il quale, come più studioso, giovava
egli pure a istruire i cugini, comunicando a loro tante
memorie della famiglia, che con quelle della città e del
Piemonte si confondevano.
</p>

<p>
<span class="pagenum" id="Page_10">[10]</span>
</p>

<p>
Dotti come lui sarebbero cresciuti i due Calandra,
se non fossero nati artisti, cioè dotati di un’intima vita
poetica, che tanta educazione storica potè foggiare e
alimentare, non reprimere. Davide si avviò poi più
risolutamente alla scultura, nella quale oggi ha l’alta
rinomanza che tutti sanno. Edoardo invece, a somiglianza
di Massimo D’Azeglio, fu lungamente pittore
prima che scrittore; onde il suo talento, non raccolto
in un’arte sola, non diede forse quel più che in trent’anni
di lavoro avrebbe potuto.
</p>

<p>
Impaziente di fare, di espandere le forze profonde
dell’animo nella rappresentazione comunicativa, egli
abbandonò il liceo dove si sentiva intristire, a diciassette
anni, e andò a scuola di pittura: prima nello studio
del paesista Domenico Roscio, poi, nel 1872, all’Accademia
Albertina, donde passò quasi subito presso Enrico
Gamba, eccellente disegnatore e pittore a’ suoi giorni
autorevolissimo, che gli fu maestro ed amico, all’antica.
Cominciò fin dal 1874 ad esporre, a Torino, quadri di
soggetto o di costume storico: <i>Le vedette valdesi, Al
rogo la strega!, Una vittima di Caterina de’ Medici,
Distrazioni</i>; tentativi dei quali più tardi non voleva
più sentir parlare, ma nei quali era già, se non l’annunzio
dell’avvenire, la nota delle facoltà fondamentali,
coscienziosa ricerca del segno giusto e del carattere
storico, espressione di umanità perenne nelle forme
episodiche. Facoltà esordienti nel pittore allora, maturate
poscia nello scrittore.
</p>

<p>
Prese intanto a viaggiare, a veder mondo. Nel 1874
percorse con Giuseppe Ricci, suo caro compagno alla
scuola del Gamba, le rive del Reno. Fra il 1875 e
il 1876 dimorò a Parigi e nei dintorni, sempre con la
tavolozza alle mani, facendo studi e quadretti di genere;
entrò nel giro degli amici, se non discepoli, del Couture;
conobbe da presso Bastien Lepage e l’altro giro
di artisti che allora parevano scapigliati. Colà, come da
per tutto, fu osservatore degli uomini e della vita, non
tecnico chiuso negli esercizî dell’arte sua.
</p>

<p>
<span class="pagenum" id="Page_11">[11]</span>
</p>

<p>
Alla pittura serbò fede ancora per qualche anno. Dopo
avere eseguito col fratello, sotto la direzione del padre,
gli scavi della necropoli longobardica di Testona presso
Moncalieri, onde vennero in luce tante eloquenti reliquie
guerresche e domestiche, e dopo avere per la prima
volta preso la penna a illustrare le dotte scoperte compiute,
Edoardo si cimentò in composizioni di largo
stile, visioni dell’età barbarica, come <i>Rosmunda</i> e <i>Ritorno
d’Italia</i>, tele che andarono vendute oltr’Alpe, e
di cui non rimane fra noi se non la modesta immagine
in qualche cartolina postale. Interessante specialmente
il <i>Ritorno d’Italia</i>, dove si vede una torma di barbari,
una di quelle torme a cui pensava il Manzoni scrivendo
il primo coro dell’<i>Adelchi</i>, la quale scavalca alle soglie
delle sue capanne selvagge, recando alle donne e ai
vecchi le belle prede fatte nelle terre di Roma. Dall’esame
delle antichità barbariche dissepolte così presso
a Torino, l’artista era stato tratto a vedere con gli
occhi della mente figuratrice gli uomini che quegli
oggetti avevano portato nella valle del Po e le avventure
della lor vita di ferro e di rapina: poesia dell’archeologia.
</p>

<p>
Comincia a questo punto l’avviamento di Edoardo
Calandra alla letteratura, il suo passaggio dall’una all’altra
arte, nella florida maturità dell’ingegno. Esso
procedette, come tutti i mutamenti spirituali anche più
impensati, da ragioni interiori e da ragioni occasionali.
Avendo avuto dell’uomo conoscenza attentissima,
io credo ch’egli abbandonasse a trent’anni la pittura
non già per uno scoraggiamento d’amore non corrisposto
o per vaghezza di nuovi tentativi con più vicine
speranze, ma perchè la pittura non lo soddisfaceva
intimamente più. Con l’esperienza e con la riflessione,
il suo temperamento d’artista s’era in qualche modo
spiritualizzato, e sempre più poi era destinato a spiritualizzarsi:
non sapeva più fermarsi alle forme esterne,
penetrava addentro in quel segreto delle coscienze e
degli animi che San Francesco stimava il più oscuro
<span class="pagenum" id="Page_12">[12]</span>
dei misteri, e nelle sue visioni abbracciava troppe più
cose che l’arte figurativa non possa rappresentare. Il
passato stesso, quel passato che sin dall’infanzia lo
circondava co’ suoi documenti evocatori, e la cui passione
ereditaria si faceva in lui dominante, non poteva
più apparirgli soltanto ne’ suoi aspetti pittoreschi e
decorativi, come uno scenario da teatro. In quello scenario
egli vedeva anime vivere, mutarsi costumi: vedeva
sotto le fogge antiche l’intima umanità de’ suoi
padri simile alla sua, continuata fino a lui giù per i
secoli, con disposizioni e sentimenti per i quali, oltre
le mutevoli apparenze della storia, egli si sentiva contemporaneo
delle generazioni antiche. E per descriverle,
per rappresentarle quali il suo intuito le vedeva,
non gli bastava più il pennello: gli occorreva, gli si
faceva desiderare come necessaria l’universale potenza
della parola, che dipinge essa pure, ma inoltre narra
e documenta e indaga e ragiona, e tutto investe e tutto
dice.
</p>

<p>
Occasione al mutamento fu la moda del medio evo.
Si stava preparando a Torino, per l’Esposizione nazionale
del 1884, la costruzione del borgo e del castello
medioevale nel parco del Valentino, raccogliendo in
una riproduzione compendiosa gli elementi più belli
e più caratteristici che agli artisti innamorati offrissero
i monumenti piemontesi, massime i castelli del
Canavese e della valle d’Aosta. Di quegli artisti ricostruttori,
con Vittorio Avondo e Giuseppe Giacosa, a
non dir di tanti altri, fu anche Edoardo. Era il tempo
(che converrà studiar meglio) del fervore letterario
torinese, quando l’editore Francesco Casanova parve
signore di tutta la fresca letteratura italiana: Giacosa,
Praga, Boito, Verga, Fogazzaro. Nella libreria di piazza
Carignano si formava un centro di cultura, che ebbe il
suo bel meriggio e la sua importanza. In quella compagnia,
nella dimestichezza quotidiana con l’autore della
<i>Partita a scacchi</i> e del <i>Fratello d’armi</i>, ma nudrito di
cultura storica ben più solida che non fosse quella del
<span class="pagenum" id="Page_13">[13]</span>
suo già celebre amico, Edoardo fu tratto alle prime
prove letterarie.
</p>

<p>
Non però senza trapasso. Fra il dipingere e lo scrivere
fu ponte il disegno per libri. Il Casanova gli fece
illustrare, con vignette appropriate, <i>Il filo</i> del Giacosa
e le <i>Novelle rusticane</i> del Verga; e gli fece scrivere e
illustrare con disegni in penna in leggenda della Bell’Alda,
che fu il primo esperimento, seguito, in quello
stesso anno 1884, dalle <i>Reliquie,</i> prose e disegni. L’anno
dopo, il nuovo lavoro sembrò interrotto dal lungo
viaggio che Edoardo con un suo cugino omonimo compì
nell’Oriente, visitando la Grecia, la Turchia, l’Egitto e
la Palestina. Egli ne tornò più maturo, non mutato.
Nel 1886 pubblicò ancora, della prima maniera, <i>I Lancia
di Faliceto</i>, con disegni suoi e con l’affettuosa prefazione
del Giacosa. Poi non più. I <i>Pifferi di montagna</i>,
stampati nel 1887, furono da lui ripudiati. Da quell’anno
egli fu tutto nelle lettere, non ebbe più altro
strumento al suo ingegno che la penna. Materia ebbe
duplice: la diretta esperienza della vita quotidiana con
le sue passioni, e i casi e costumi del passato: elementi
pronti a fondersi e compenetrarsi, nel racconto
o nel dramma.
</p>

<p>
Furono materiali storici per lui non pure gli atti
scritti e i libri, ma ancora, e forse più, le testimonianze
varie delle cose e degli uomini, che con acuto
studio sapeva interrogare: gli oggetti antichi che amava
e ricercava nelle botteghe dei venditori, nelle case dei
possessori; vecchie lettere trovate in famiglia o comunicategli
da amici, opuscoli curiosi, annuarî, almanacchi,
giornali dimenticati, manifesti rari: documenti
minimi, che nell’archivio della sua memoria formavano
i viventi segni del passato, le note espressive del costume
e dell’ambiente di un’età. Curiosità storiche, particolarità
erudite, che agli studiosi servono a integrare
la conoscenza dei tempi lontani, erano per lui elementi
di creazione, perchè egli era sempre e sopra ogni cosa
artista. Con tanta accuratissima preparazione di studî,
<span class="pagenum" id="Page_14">[14]</span>
egli confessava (ricordo) che un’epoca, una parte qualunque
nella storia a cui pensasse, gli si atteggiava
sùbito alla mente nella forma di una «favola», novella
o romanzo, con personaggi rappresentativi di
pronta e spontanea invenzione. Nel passato non cercava
e non vedeva la peregrinità elegante o fastosa,
non le scene culminanti della storia illustre, ma la vita
ordinaria della gente, scossa e modificata per vie quasi
sempre lontane e indirette, talora inavvertite, dai grandi
casi politici: qual è la nostra. E s’intende che quel
passato, verso il quale lo traeva tanto amore, non
poteva comprendere tutta quanta l’esistenza storica dei
padri, o un suo momento qualunque. L’inclinazione
dell’artista doveva pur fare spontanea opera di scelta.
La «maga distanza», come diceva Ippolito Nievo, sfuma
i contorni delle cose e le circonfonde di poesia; ma
se troppo allontanata, troppo àltera.
</p>

<p>
Fatte da prima le sue concessioni al medio evo di
moda, che nell’opera de’ suoi amici prossimi si sfumava
e alterava soverchiamente, che troppo facilmente
si snaturava in leggende e fantasie leggiadre, ombre
senza corpo, Edoardo lasciò divertire gli altri e seguì
l’impulso sincero nell’animo. Come non si sognò mai di
descrivere altro paese che il suo, cioè Torino e le terre
attigue verso Saluzzo e Cuneo, così abbandonò, per
dovere di sincerità, il medio evo, troppo lontano dalla
nostra veduta e dalla nostra coscienza, e da artista
fece quello che il Taine fece da storico: sentì nel Settecento,
il gran secolo della seminagione ideale, le
origini del presente, e in quello contemplò la vita dei
vecchi piemontesi, tra l’epoca della Rivoluzione, della
lunga resistenza armata e dell’invasione francese, e la
terribile reazione del 1799, seguìta dalle nuove campagne
napoleoniche e dall’annessione all’Impero.
</p>

<p>
Quella è la storica «bufera» che, prima di dare il
titolo al suo maggior romanzo, dà materia a tutti i suoi
racconti migliori, dalle <i>Reliquie</i> in poi. Non per nulla,
narrando casi di quell’età o avventure di campagna e
<span class="pagenum" id="Page_15">[15]</span>
di caccia, egli si ritira volentieri dietro la persona
d’altro raccontatore o dice così spesso di riferire cose
udite da questo o da quello. In realtà quel suo traboccante
archivio mentale non era ricco soltanto delle
reliquie e delle testimonianze che dissi più sopra, ma
anche di ricordi autentici, perchè da ragazzo in su
non aveva dimenticato nulla: ricordi del vecchio servitore
di casa Ferrero, veterano del primo Napoleone;
ricordi della Rivoluzione e dell’Impero, venuti a lui,
per via del padre, dalla nonna, maritata nel 1796 e
cognata di Carlo Giulio, ch’era stato uno dei triumviri
del Governo provvisorio del Piemonte; scene di guerra
riferite da reduci delle campagne italiane e francesi,
fino a quella del 1870; e poi tradizioni dei campagnuoli
anziani, istintivi custodi di memorie secolari, e
aneddoti dei vecchi <i>braconniers</i>, uditi durante le lunghe
giornate di caccia nella boscosa pianura. A quel modo
che le sue cartelle eran piene di documenti, la sua
fantasia era piena di rimembranze; onde le sue narrazioni,
che noi leggiamo come opera d’immaginazione
e di arte, erano per lui «storia», e si potrebbero documentare,
pagina per pagina, con testimonianze di fatti
accaduti in epoche e condizioni varie, e da lui adoprate
a’ suoi fini.
</p>

<p>
In ciò il Calandra era, senza saperlo o volerlo, un
fratello del Nievo. Come le <i>Confessioni di un ottuagenario</i>,
così i suoi racconti son tutti composti di realtà
conosciuta: perfino i fenomeni di telepatia, di suggestione
e di presentimento, a cui egli diede tanta importanza,
senz’essere punto spiritista; persino, in <i>Juliette</i>,
lo strano fatale esito del duello e lo stranissimo vivere
della vedova con la salma del marito, insomma i casi
che parrebbero a prima vista inverosimili, tutti hanno
riscontro nei documenti da lui raccolti. Egli sapeva
bene che l’inverosimile non esiste nella realtà della
vita, pregna di misteri, o almeno oscura alla conoscenza
nostra; e per ciò non si curò mai dell’incredulità
altrui, egli che del vero aveva scrupolosamente
<span class="pagenum" id="Page_16">[16]</span>
senso e culto. E volentieri, scrivendo, si faceva egli
stesso ascoltatore della parola altrui, perchè in effetto
tale era sempre stato. Se avesse potuto, avrebbe sempre
fatto come aveva finto di fare il Manzoni nei <i>Promessi
Sposi</i>, mostrando di trascrivere più che di scrivere,
dissimulando la sua elaborazione della materia.
</p>

<p>
Ma non sarebbe stato artista e scrittore, senza codesta
elaborazione fantastica. La quale può dissimularsi
nel pieno racconto, non nell’opera scenica. Ora,
a’ suoi anni più ferventi, Edoardo non si tenne pago
a raccontare; e la famigliarità medesima con i poeti
di teatro lo indusse a tentare più volte il dramma.
Ebbe amici e interpreti affettuosi Virginia Marini, Eleonora
Duse, Zacconi, Andò, Reinach. Dalla Marini fu
presentata con fortuna, circa vent’anni sono, la sua
prima commedia, <i>Ad oltranza</i>, cui seguirono <i>Leonessa</i>,
<i>Disciplina</i>, scritta in collaborazione con Sabatino Lopez,
<i>La parola, La Primavera del 1799, L’irreparabile</i>. Fra
le quinte e nei camerini degli attori era alquanto singolare,
senza far torto a nessuno, l’apparizione di quello
scrittore gentiluomo, che non sapeva trattare nè la
<i>réclame</i>, nè gli affari, e la cui discrezione tra riguardosa
e altera, mal si affaceva ai costumi del teatro.
Non era casa sua quella, che prima lo sedusse, poi
gli venne a noia; e le opere drammatiche, in tutto
affini per concezione o per materia a’ suoi racconti,
rimasero nella sua vita letteraria un episodio chiuso,
una pagina voltata. Al teatro pensò anche poi, con
una specie di nostalgia invincibile, mentre seguiva con
occhio attento le venture de’ suoi amici commediografi;
un’altra commedia aveva anche composto negli
ultimi tempi; ma di necessità tornava al più tranquillo
lavoro del libro. <i>La contessa Irene</i>, meglio assai
il <i>Vecchio Piemonte</i> (1890) avean mostrato la qualità,
se non la misura, del suo ingegno. Son già in quei
racconti, in cui si specchia il paesaggio e l’anima
della patria, gli elementi tutti che annunziano l’opera
più grande e più bella, venuta in luce nel 1899, <i>La
bufera</i>.
</p>

<p>
<span class="pagenum" id="Page_17">[17]</span>
</p>

<h3>II.</h3>

<p>
Nei nove anni d’intervallo tra l’uno e l’altro libro
erasi anche mutata la vita dell’uomo. Annoiato della
vita esteriore e mondana, precocemente inclinato alla
solitudine, acquistò piena e intera la dolcezza della
pace domestica sposando la donna esemplare che lo
consolò con la perfetta comunione del sentire e del
vivere fino all’ultimo respiro, e avendone un figliuolo
cui tocca ora consolar la madre, rinnovellando le
virtù paterne.
</p>

<p>
Dal cuore della vecchia Torino, dove era sempre
vissuto, passò nel 1895 ad abitare col fratello Davide
nella palazzina che questi seppe far bella di sobria
eleganza, a mezzo il corso Massimo d’Azeglio, di fianco
al parco del Valentino. Erano quelli allora luoghi di
fresca esplorazione, strade appena tracciate, plaghe
incognite della città nuova; e all’ospite inesperto
Edoardo mandava, per farsi trovare, una deliziosa
mappa figurata, in cui si vedeva delineato il quartiere
sorgente dai deserti, e, di là dalla macchia tenebrosa
del parco, il Po (fiume) con pesci natanti, e di là dal
Po le colline popolate di selvaggi simili a Pelli-rosse.
Che mutamento, in quindici o sedici anni! A mano a
mano che il nuovo quartiere si venne addensando e
popolando, e la città nuova cinse del suo vivace operare
la casa degli artisti fratelli, Edoardo si ritrasse
in sempre più schiva solitudine, abbandonando a poco
a poco, quasi senz’avvedersene, le consuetudini cittadine.
Ancora per qualche anno frequentò il Circolo
degli Artisti; nel 1908 fu parte attiva del Comitato formatosi
per costituire al Gerbino un teatro d’arte, che
non ebbe fortuna; si lasciò eleggere e rieleggere membro
del Consiglio direttivo del Museo Civico. Ma dopo che
cominciò a soffrire in salute, fu tutto nella famiglia e
nel lavoro.
</p>

<p>
<span class="pagenum" id="Page_18">[18]</span>
</p>

<p>
Era quella la casa dell’amicizia e del nobile lavoro:
al piano superiore Edoardo copriva lentamente della
sua scrittura diritta e spaziata i grandi fogli sciolti,
senza posa gettati e rifatti: giù a terreno, nel vasto
studio eretto apposta, Davide modellava cavalli eroici
e figure monumentali: e l’uno pensava all’altro, con
quella virile tenerezza che dei due fratelli faceva un
cuore e un intelletto solo. Venuta l’estate, le due famigliuole
passavano nella casa avita di Murello, ignorato
villaggio oltre Racconigi, in mezzo alla pacifica pianura
sparsa di foreste e di belle acque correnti, che
Edoardo dipinse con discrezione d’innamorato ne’ suoi
racconti.
</p>

<p>
Quivi non altro svago che la lettura, la visita di
qualche amico, e la caccia, pretesto a lunghe camminate
contemplative più che a stragi d’animali innocenti,
dei quali, massime degli uccelli, rimpiangeva con
anima francescana, non per bramosia di preda, lo
scarseggiare sempre più sensibile, la distruzione bestiale
tollerata dalle leggi. Conosceva gli animali, le
piante e la campagna meglio di un naturalista e di
un coltivatore; ma, villeggiando su le sue terre date in
affitto, non le guardava con l’occhio del padrone, non
<i>sentiva</i> la proprietà della terra che non coltivava. Mi
parve sempre poco persuaso del diritto di ricavarne
la sua modesta agiatezza. Non gli sarebbe piaciuto
essere più ricco: dì guadagni suoi propri, per il suo
lavoro, sì, non di proprietà. Non gli vidi mai danaro
nelle mani. Non ne teneva, non se ne occupava, lasciava
l’amministrazione ai suoi di famiglia: sapeva bene che,
col suo assoluto disinteresse, non avrebbe giovato alla
casa. La parsimonia non gli costava il minimo sacrificio:
di tutto quello che a lui non importava godeva
soltanto per la famiglia. Si può capire, con un temperamento
simile, che razza di affari facesse con gli
editori e con le compagnie comiche.
</p>

<p>
La prima edizione della <i>Bufera</i> andò esaurita, con
poco aiuto di pubblicità sui giornali, mentre Edoardo
<span class="pagenum" id="Page_19">[19]</span>
attendeva agli altri lavori che via via, per un bisogno
invitto, compose negli ultimi dieci anni: <i>La falce</i> (1902),
<i>A guerra aperta</i> (1906), <i>Juliette</i> (1909): tutte opere
sorelle, che di quella maggiore ritengono e confermano
i pregi. Esse attestano una volta di più la verità della
sentenza, che il meglio della letteratura narrativa è
dato in Italia dagli scrittori paesani, pittori dei costumi
tradizionali e provinciali. Il Calandra è tra essi
degli ottimi, dei più sinceri e originali: perchè ritraendo
con religioso amore di verità i caratteri e gli aspetti
del caro paese subalpino, mostra intera nelle sue visioni
della vita la personalità propria d’uomo superiormente
probo e pensoso.
</p>

<p>
Fu detto che la <i>Bufera</i>, che tutti i lavori del Calandra,
commedie e racconti, mentre con sì delicata giustezza
rendono l’immagine riconoscibile della verità, contengono
uno spirito di mistero che inquieta il lettore e lo
affascina, un senso indefinito di rapporti oscuri, ma
certi, fra la vita e la morte, un’idea non espressa dell’universale
coesione e continuità dell’essere, un intuito,
più che un concetto, di qualche cosa d’ulteriore che si
cela nella realtà definita. <i>La bufera</i> sarebbe una narrazione
mirabilmente chiara dei turbamenti recati nella
società piemontese dai casi occorsi fra il 1798 e il 1799,
tra la partenza di Carlo Emanuele IV e l’invasione degli
Austro-Russi; ma non sarebbe un romanzo, non sarebbe
il bellissimo romanzo che è, senza quella invenzione
della scomparsa del dottor Ughes. Parte nascostamente
una mattina, lasciando la sposa amatissima, e non torna
più. È andato lontano, è carcerato, è stato ucciso? Non
si sa, non se ne sa più nulla. Ma questo assente è sempre
presente, incombe su tutta l’azione, la domina, la precipita,
protagonista occulto, anima di dramma che fa tremare
tutto il libro, nel suo candido stile. Così il poeta,
sincero sovra ogni altro, trovò espressioni reali e oggettive
a quel sentimento del mistero che lo governava, fuor
d’ogni affermazione religiosa o filosofica, e che è poesia
appunto perchè è sentimento, non dottrina.
</p>

<p>
<span class="pagenum" id="Page_20">[20]</span>
</p>

<p>
Benedetto Croce, che non conobbe mai di persona il
Calandra, studiandone l’opera in un saggio critico ancor
recente, scriveva fin dalle prime linee: «A leggere i
suoi romanzi e le sue novelle si prova la confortevole
impressione di aver da fare con un galantuomo». E
concludeva: «Anche il suo stile mi sembra da galantuomo».
Impressione giustissima, e direi infallibile,
perchè il Calandra nello scrivere traduceva l’essere, e
non avrebbe potuto fare altrimenti. Gli infingimenti letterari,
anche i più usuali e veniali, gli ripugnavano come
menzogne, come quelle mediocri menzogne che sono.
Bastava conoscerlo per comprendere che tutto quanto
in arte è fittizio, retorico, ciarlatanesco, fatto senza sincerità
di sentimento per conseguire un certo effetto, era
cosa estranea a lui, precisamente come le male azioni
sono estranee al pensiero dell’uomo onesto. Così basta
leggere le cose sue per comprendere la tempra e il tipo
umano di chi le scrisse.
</p>

<p>
Lasciate da gran tempo le eleganze mondane, egli viveva
e vestiva con semplicità quasi rustica. Ma chi lo
avesse incontrato pur fra i campi, così dimesso ma
nitido, come il rustico bastone mondato dalle sue stesse
mani, non avrebbe mai potuto sbagliare, avrebbe subito
riconosciuto un «signore», di sangue, un essere fine e
superiore, al quale affetto e rispetto erano tributi immancabili.
Il titolo di cavaliere gli veniva da natura. Non
lo descrivo, perchè le descrizioni di persone non servono
a nulla. Dico soltanto che la sciolta nobiltà del
portamento, la dignità gentile di tutta l’alta asciutta
persona, l’aria dolce e arguta del viso che fu bello
sempre, anche nell’età cadente e tormentata, il fare
aperto e signorilmente corretto, davano dell’uomo una
impressione divenuta rarissima a questi nostri tempi,
nei quali l’umanità cosmopolita tende mirabilmente a
incanagliarsi. Alla sua mano ogni mano si stendeva
sicura, perchè si vedeva ch’egli era ignaro d’ogni viltà,
puro e schietto come un eroe nella sua semplicità tranquilla.
Direi, se la parola <i>virtù</i> può essere intesa ancora
<span class="pagenum" id="Page_21">[21]</span>
nel suo alto senso antico, ch’egli era uomo di virtù,
tanto più amabile e onorevole quanto più aliena da
qualsiasi considerazione del giudizio altrui e quasi inconscia
della sua nobiltà. Era insomma di quei pochissimi
uomini la cui amicizia, come si dice, riconcilia col
genere umano, e che ciascuno deve reputarsi fortunato
d’avere incontrato nel mondo.
</p>

<p>
Parlava con lo stesso spirito con cui scriveva, vario e
piacevole, ricco di aneddoti con circostanze ben precise,
pieno di buon senso, volentieri faceto, alla francese; e
giudicava la gente e le cose da conoscitore, con la serenità
del saggio che ha viaggiato così nei tempi come nei
paesi lontani, e che da tanto vedere ha imparato un’indulgenza
non scettica ma rassegnata, una coscienza
quasi stoica del male inevitabile e dei contrasti anche
acerbissimi per cui vivere è vivere, non campare. Ma
quando quella dignitosa coscienza e netta si ribellava
a un’iniquità troppo vergognosa, nessuno aveva più di
lui recisa e ferma l’espressione dello sdegno. Il disprezzo,
scrisse il Foscolo, è sentimento di cui rari,
assai rari mortali sono veramente capaci. Edoardo Calandra
era uno di quelli.
</p>

<p>
Parrebbe che un autore di tanta sincerità, il quale non
scriveva se non di ciò che per elezione e per affetto
avesse fatto suo, e rifuggiva da qualsiasi studio di virtuosità
tecnica e ostentazione di eleganze formali; parrebbe
che un tale scrittore, non descrittore, a cui lo
stile era diretta espressione del pensiero, non decorazione
sovrapposta, dovesse comporre con facilità e spontaneità,
magari alla buona, appagandosi di fare a modo
suo. Invece no: qualunque opera, anche piccola, gli
costava inestimabili tormentose fatiche, prima per incontentabilità
d’artista, a cui difficilmente piaceva oggi
quello che aveva fatto ieri; e poi perchè questa terribile
arte dello scrivere italiano gli dava una soggezione immensa,
la soggezione che chiunque di noi, se ha coscienza,
prova davanti alla carta bianca, con di più la
soggezione propria del piemontese mal sicuro della sua
<span class="pagenum" id="Page_22">[22]</span>
italianità idiomatica: la preoccupazione linguistica, di
cui l’esempio più famoso è Vittorio Alfieri, di cui fu
trattatista il Galeani Napione, di cui soffrirono, qual più
qual meno, tutti i moderni subalpini, e il D’Azeglio e
il Balbo e il De Amicis e l’Abba, timorosi del proprio
sapere e del proprio gusto e perciò indotti ad eccedere
nello studio della buona lingua e nel culto del vocabolario.
Il Calandra, a vederlo lavorare, dava l’immagine
compiuta di tutti que’ suoi predecessori conterranei che,
paurosi d’esser poco italiani, finirono col non essere
più piemontesi: male anche questo, segnatamente negli
scrittori di cose famigliari e locali. Così avviene che la
sua prosa ho talvolta un che di stentato, risente il dizionario,
lo sforzo di rendere genuinamente caratteri e
discorsi piemontesi, senza incorrere in idiotismi piemontesi.
Inutilmente qualche amico gli consigliava
di abbandonarsi un poco, di lasciare che i suoi
racconti tenessero dal paese dove si svolgono anche il
colore idiomatico, quale si nota senza biasimo, quando
non trasmoda, nella Serao, nel Rovetta, nel Fogazzaro,
nel Verga. La sfiducia nel proprio senso d’italianità era
in lui troppo grande e continua. Si aggiunga lo scrupolo
storico, per il quale, senza punto proporsi di scrivere
storia od anche romanzo storico, egli era incapace
di citare pur fuggevolmente una circostanza di fatto,
una data, un nome, un particolare genealogico o militare
o topografico, senza essersene bene accertato sui
documenti, consultando con infinita diligenza critica le
fonti.
</p>

<p>
Non avrebbe mai perdonato a sè stesso un’inesattezza:
gli sarebbe parso di tradire insieme l’opera sua ed i
lettori, ai quali, come a qualunque persona, non avrebbe
mai voluto dire cosa che non sapesse vera. Scrupolo di
galantuomo anche questo, non diverso dal vivere allo
scrivere, secondo un dovere che troppi trascurano, credendo
sul serio che siano lecite e naturali nell’arte le
trasgressioni morali di cui non si vorrebbe essere rimproverati
nella pratica quotidiana.
</p>

<p>
<span class="pagenum" id="Page_23">[23]</span>
</p>

<p>
Così, tra dubbi e scrupoli ed esigenze eccessive verso
sè stesso, Edoardo scriveva con infinita pena e si logorava
fuor di misura. Non se ne accorgono i lettori de’
suoi libri; se ne accorgevano bene gli amici, che vedevano
peggiorare con tante ostinate fatiche la salute malferma
dell’artista, già estremamente sensibile di complessione,
e negli ultimi tempi tormentato da’ disturbi
della circolazione, fatali annunziatori, che egli credeva
segni di nevrastenia. Cercava ristoro nello stare all’aria
aperta e nel lavoro manuale, beneficio inestimabile, privilegio
che ogni studioso gli invidiava, perchè non
disforme dai soggetti del suo studio nè dai modi dell’arte
sua. Dal padre, credo, e da una pratica non mai
abbandonata, teneva una singolare abilità febbrile in
restaurare mobili ed armi, anticaglie di cui a poco a
poco s’era adorna tutta la casa, dove non è forse uno
stipo, una cornice, un oggetto da tavola o da ornamento
che non abbia avuto il compimento della sua bellezza
attuale dalle mani del padrone. Sapeva scovare nelle
botteghe degli antiquari e fin nelle case dei rustici le
cose trascurate che il suo lavoro rifaceva mirabili. Pochi
anni addietro vide per caso nella fucina di un fabbro un
fascio di piastre di ferro informi: le considerò, le
comprò, ne cavò un bellissimo arnese di guerra, l’armatura
completa di un ufficiale francese del Cinquecento.
Trattava da maestro i legni e i metalli, che trovava
men duri della parola scritta. E aveva il buon
gusto delle cose materiali, come aveva il buon gusto
morale, ancor più difficile a trovarsi. Nelle sue stanze di
Torino e di Murello è gran semplicità, ma non vi è
cosa che sia brutta o volgare.
</p>

<p>
Negli ultimi tempi le sofferenze sempre più frequenti
lo avevano reso un po’ selvatico: di rado usciva, nelle
parti centrali della città non andava quasi più. Tardi,
troppo tardi, aveva avuto compiacenze tanto più grandi
quanto men cercate. <i>Juliette</i> era piaciuta molto. In tutta
Italia, i critici più riputati si occupavano finalmente di
lui, tutti con lode, qualcuno con ammirazione profonda.
<span class="pagenum" id="Page_24">[24]</span>
Mentre attendeva alla seconda edizione della <i>Bufera</i>, che
non fu ristampa, ma risoluto e delicato rifacimento dell’opera
intera, fatica indicibile di un anno e mezzo,
senza una giornata di tregua, si confortava leggendo gli
articoli de’ suoi lodatori non richiesti nè conosciuti, e
le testimonianze del favore che le cose sue acquistavano
in Francia, dove si prendevano a tradurre e a pubblicare
nelle riviste in voga. Non aveva mai scritto nè
detto parola per attirare l’attenzione altrui: tanto più
grati gli giungevano gli omaggi inattesi. Quando il Croce
spontaneamente gli scrisse chiedendogli i libri suoi
che non trovava a Napoli, Edoardo non glieli voleva
mandare, per non mostrar di aspettarsi alcun che dall’autorevole
scrittore della <i>Critica</i>. Bisognò sforzarlo,
persuaderlo che il Croce avrebbe saputo ben comprendere
l’animo suo discretissimo, come seppe infatti. Era
troppo riguardoso, troppo signore, per questo nostro
mondo della <i>réclame</i>, del <i>bluff</i> e del <i>boum</i>, fiorenti industrie.
Così era schivo di cariche e uffici pubblici:
l’idea di un impiego, per quanto nobile, gli era assolutamente
inaccettabile e nemica. Nemmeno la successione
onorifica di Vittorio Avondo nella direzione del Civico
Museo di Torino avrebbe accettata, nemmeno se avesse
goduto di miglior salute. Tanto ritroso senso d’indipendenza
era il riscontro legittimo della sua discrezione
verso la gente e l’autorità, a cui nulla aveva mai chiesto.
</p>

<p>
Visse e lavorò libero, supremo bene, e non si lagnò
della vita perchè seppe accettarne virilmente i travagli,
senza la ridicola pretesa della felicità. Morì, per sua
ventura, fuor di coscienza, dopo mezza giornata di patimenti
seguìti da un sonno senza risveglio. Otto giorni
prima la signora Calandra gli aveva fatto vedere il suo
anello nuziale che, perduta la saldatura, appariva spezzato.
Edoardo, che pur non era superstizioso, le disse: — Sono
io che me ne vado... — Ci aveva pensato sempre,
massime negli ultimi tempi, senza alcun tremore. I suoi
sapevano bene ch’egli voleva essere seppellito in una
umile bara, nell’umile terra di Murello, fra le zolle e le
<span class="pagenum" id="Page_25">[25]</span>
piante che gli pareva di conoscere ad una ad una, non
da quando era nato, ma da tutta l’antichità de’ suoi
padri, ai quali spiritualmente si ricongiungeva.
</p>

<p>
Di quella terra fu il poeta, di quell’antichità l’evocatore.
Il suo amoroso tributo al vecchio Piemonte assume
nell’arte valore nazionale, e a lui assicura onorato
luogo fra gli scrittori moderni. Nella letteratura del
nostro paese onusto di tanto passato, superstite di molte
vite, le forme miste di storia e d’invenzione, l’arte nudrita
di memorie, son cose naturali e necessarie. Da noi
non è possibile dimenticare, e vivere solo del presente.
Scrittore veramente italiano è chi, come Edoardo Calandra,
illustra con l’arte sua la continuità vitale dello
spirito patrio, e lascia libri in cui a questa sola legge
obbedisce il franco e disinteressato ingegno.
</p>

<p class="indl">
(<i>Nuova Antologia</i>, gennaio 1912).
</p>

<p class="indr">
<span class="smcap">Dino Mantovani</span>.
</p>

<div class="chapter">
<p>
<span class="pagenum" id="Page_27">[27]</span>
</p>

<h2 id="straniera">LA STRANIERA
<span class="smaller">(Novella).</span></h2>
</div>

<p>
<span class="pagenum" id="Page_29">[29]</span>
</p>

<p class="indr">
<span class="smcap">a Ugo Ojetti</span>.
</p>

<p class="pad2">
Nella vera storia si legge che il contado di Auriate,
o sia Auretite, si estendeva per quella dilettosa parte
del Piemonte che sta fra la Stura, le Alpi e il Po.
</p>

<p>
Al tempo di Adalaida, famosissima contessa, duchessa,
e marchesana delle Alpi Cozie, era viceconte di Auriate
<i>dominus</i> Pagano, detto <i>lo Casto</i>. Questo Pagano fu nobilissimo
signore, <i>vir magnificus</i>: ed è opinione per
alcun maestro delle più antiche e strane leggende, che
somigliasse alcun poco a Guglielmo, duca di Normandia,
quale è ritratto nel <i>roman du Rou</i>:
</p>

<div class="poem"><div class="stanza">
<p class="i01">«<i>Guillaume Longue Épée fu de haute estature;</i></p>
<p class="i01"><i>Gros fu par les épaules, greille par la chainture:</i></p>
<p class="i01"><i>Jambes eut longues, droites, et large la forcheure;</i></p>
<p class="i01"><i>Oils droit et aperts eut, et douce regardeure:</i></p>
<p class="i01"><i>Mais à ses ennemis semble moult fière et dure:</i></p>
<p class="i01"><i>Bel nez et belle bouche, et belle parleure;</i></p>
<p class="i01"><i>Fort su comme jehans, et hardi sans mesure</i>».</p>
</div></div>

<p>
Pagano lo Casto abitava la rocca di Malavasio, fornita
di ogni vettovaglia e di tutte cose; e fortissima per
la qualità del sito scosceso e dirupato sur un’acqua
molto rubesta e strepitosa. Niuna persona vi poteva
andare se non per una strada a giravolte, tra aspri pietroni
e piantature spinose. Un’apertura, fatta a regola
d’arte, metteva in un grande spazio, intorniato e fortificato
con una gagliarda palificata. Nel diritto mezzo,
situata sopra una prominenza circondata da un fosso,
<span class="pagenum" id="Page_30">[30]</span>
era la torre, quadrata e massiccia, tutta di buon legno
indurato e stagionato, con rade e piccole finestre, e piccola
porta, alla quale si saliva per un ponticello volante.
Dentro il recinto, dalla parte che più guarda a mezzogiorno,
stavano gli alloggi degli uomini, la stalla dei
cavalli e i magazzini.
</p>

<p>
A quel tempo, sulle vette ignude del monte Vesulo
saltavano stambecchi e camosci di stupenda velocità,
e balzellavano quelle lepri che d’inverno si cibano di
neve; nelle foreste di pini, nelle selve di castagni, nei
boschi di querce vagavano orsi irsuti e zannuti cinghiali
di molto terribile ferocia; nelle praterie e nei
campi del piano scendevano le damme e i cavriuoli a
pascolare.
</p>

<p>
Pagano andava a cacciare in compagnia dei suoi
buoni uomini, con bracchi e levrieri, e prendeva molta
selvaggina. Di quando in quando, per dare a sè ed ai
suoi altri piaceri e diletti, si acconciava di buone armadure
e d’un bello e forte destriere e cavalcava in avventura
per lo contado. Cercava i ladroni di strada, stanava
gli scherani della selva Laubiera, e li metteva al taglio
delle spade; o, come fanno i paladini nel romanzo di
Gérard de Nevers, ne infilava parecchi a un tratto <i>dans
le dur bois de sa lance, comme si c’étaient oiseaux
friands à embrocher</i>. Alcuna volta, per trarre bel tempo,
s’imboscava presso a qualche buona strada e correva
addosso ai mercatanti, ai pellegrini, ai monaci, agli
ebrei e li depredava di forza o si faceva pagare grosso
pedaggio.
</p>

<p>
Ora avvenne una notte che, dormendo, gli parve in
sogno di essere in un nobile e ricco palagio, anzi in
una sala tutta dipinta e storiata. A un punto si faceva
là dentro una grande oscurità, una grande contesa, con
colpi di spade e saettamento; poi subito uno splendore
ch’era a vedere come un regno celeste. Ed ecco
per la sala venire una donzella, che portava il viso
velato, ma molto bella di suo corpo; addobbata di
drappi tutti chiari, lucenti e trasparenti; con una
<span class="pagenum" id="Page_31">[31]</span>
corona d’oro e di pietre preziose che più valeva che
tre ricche castella, e una cintura e due guanti che
valevano bene una ricca città. La donzella si metteva
con lui in soave parlamento d’amore; lo prendeva per
la mano e lo faceva sedere in una sedia reale e trionfale
di bello avorio e di puro cristallo; lo incoronava soavemente
di quel suo reame. E la sala si empiva di duchi,
conti, marchesi, baroni, principi, varvassori e varvassini,
tutta gente di grande nominanza, che mostrava
grandissima allegrezza.
</p>

<p>
Venuto il mattino e aperti gli occhi, egli cominciò
a guardare per la camera; e, non vedendo che il suo
letto, un deschetto e il forziere, stette un poco crucciato
e malinconioso. Poi si levò e si fece alla finestretta.
Essendo l’alba chiara e appressandosi la bella stagione
e il bel mese di maggio, gli uccelli andavano cantando
per la verzura. Allora, senz’altra dimoranza, uscì dalla
camera di sopra, discese nella stanza di sotto, dove
erano le pertiche delle armadure e i fornimenti da
cavaliere. Mise la sua <i>broigne</i>, tutta coperta d’anelli di
ferro fortemente cuciti; si allacciò l’<i>helme</i> a nasale, si
cinse le <i>branc</i>: e così armato e <i>fervestu</i>, uscì dalla
stanza, andò giù per la scaletta, e passò il ponticello.
Quivi montò sul destriere forbito ed acconciato; si
fece dare il forte scudo e la lancia del pennoncello
verdazzurro. Ed essendo tutti gli uomini armati ed
assembrati, volle con sè Olivenco scudiero, Glabrione,
Manfredone, Durcogno, Quosa e Mascher. Lasciò nella
rocca Grisagonnella e i famigliari di cui si poteva
ben fidare, raccomandando di fare buona guardia. E
poi uscì dalla apertura e prese la scesa.
</p>

<p>
E andando con la sua compagnia, arrivò a uno sbocco
della valle, e lì ritenne il destriere, guardando d’intorno,
come fa chi non sa da che parte gli convenga
rivolgersi. E a quel punto gli si parò innanzi una
donna scapigliata, e molto rea di sua persona.
</p>

<p>
Il signore disse:
</p>

<p>
— <i>Masca</i>, in qual parte troverò io la buona ventura?
</p>

<p>
<span class="pagenum" id="Page_32">[32]</span>
</p>

<p>
E la strega rispose:
</p>

<p>
— Tenete a mano destra, e troverete la più alta ventura
del mondo.
</p>

<p>
Pagano di tali parole fu assai allegro, e le gettò un
marabutino d’oro.
</p>

<p>
E appresso, volendo a man destra tenere alla speranza
di Dio, si mise coi suoi per un sentiero tortuoso,
e in poco tempo pervenne in un bel piano dove erano
due vie: l’una moriva nei campi; l’altra, più battuta e
antica, aveva nome <i>strata magna communis</i>, e, passando
per la valle donde scende la Stura, riusciva in Provenza.
In quel piano era una bellissima fonte d’acqua
chiara e un rio d’acqua viva, e torno torno molta erba
verde e grande. Sentendo un soave venticello venire,
Pagano dismontò, appoggiò sua lancia a un pioppo,
e diede il destriere a Olivenco perchè lo abbeverasse.
Anche gli uomini posero giù lor lanciotti e lor targhe,
e si misero a sedere. E mentre ciascuno stava cheto,
udirono a un tratto un gran calpestìo. Per la qual cosa
rizzatisi in piedi, videro venire per la <i>strata magna</i> un
polverone sollevato da gente in cammino; e il sole alto
or sì or no feriva sopra l’armi e facevale tutte lustrare
e rispondere, sicchè era bella cosa a vedere.
</p>

<p>
Pagano disse:
</p>

<p>
— Per la mia fè, io credo che quello sia Aymo di
Roccabruna con sua compagnia.
</p>

<p>
E Olivenco rispose:
</p>

<p>
— Certo, monsire, ma potrebbe medesimamente essere
Magnifredo di Roccasparviera, o Gosso di Montemale,
o Morderio di Montefalcone...
</p>

<p>
Ed a tanto, ecco comparire un cavaliere armato di
tutte armi e bene in sulla persona che pareva una
maestà. Ecco accanto a lui, seduta sopra un ricco palafreno,
una dama addobbata come se da lontane e strane
parti venisse: una benda, bianca come neve o più se
più si potesse dire, le avvolgeva il capo e il collo, per
modo che non si vedeva niuna cosa altro che gli occhi;
la inviluppava un grande mantello di drappo, che guardato
<span class="pagenum" id="Page_33">[33]</span>
da punti diversi, mostrava diversi colori, tutto
cangiante e iridescente come coda di superbo paone.
E dopo loro venivano alcuni famigliari; due muli carichi
di roba: e una schiera di forse 20 pedoni da
battaglia, con piastroni di cuoio cotto e imbusti di
canavaccio armati di squame.
</p>

<p>
Come Pagano vide che costoro portavano i capelli
tonduti sopra la fronte e spioventi sopra le spalle, e
tutti, chi più chi meno, vestivano di corto, conobbe
ch’erano di nazion meridionale. Cominciò a pensare
alla visione che gli era apparsa la notte, a ciò che
dianzi gli aveva profetizzato la <i>Masca</i>; e gli parvero
due fatti alti e maravigliosi, collegati misteriosamente
tra di loro e tendenti a grandissimo fine. Voleva pensare
ancora, ma il momento stringeva, perchè la comitiva
passava oltre e andava a suo viaggio. Rimontò a
cavallo, e tutto solo si fece verso il cavaliere, e lo
salutò bonariamente:
</p>

<p>
— Sir cavaliere, io ti domando in cortesia che tu
mi conti tuo nome e di qual parte tu vieni.
</p>

<p>
Lo straniero a ciò non rispose; e Pagano tenne il
non rispondere a grande disdegno:
</p>

<p>
— Cavaliere, cavaliere, bene mi devi intendere, se
tu non sei sordo. Mentre puoi aver pace, non volere
aver guerra. Io ti consiglio che tu non ti metta in
avventura di morte.
</p>

<p>
Il cavaliere non parlava niente e drittamente andava
a sua via.
</p>

<p>
Allora il signore di Malavasio fece vista di essere
molto crucciato, e lo prese per il freno, dicendo:
</p>

<p>
— Ahi quanto tu sei villano cavaliere! Per mia
buona fè, io saprò tuo nome piacciati o non piaccia.
Or qui fa mestieri di mostrare tua oltramaravigliosa
prodezza. Qui va ardire contro ardire, forza contro a
forza, ferro contro a ferro. Non sia più parole in fra
noi: prendi del campo, ch’io ti appello alla battaglia.
</p>

<p>
Allora il cavaliere, intendendo ciò che voleva dire,
<span class="pagenum" id="Page_34">[34]</span>
cominciò alquanto a sorridere, e imbracciò lo scudo
e impugnò la lancia.
</p>

<p>
E tantosto, l’uno si dilungò dall’altro quanto può
gettare un arco; poi abbassarono le lance e si vennero
incontro. Nello scontrarsi si diedero due grandissimi
colpi, che le aste volarono in pezzi, e quasi si spezzarono
anche gli scudi; ma niente li mutò d’arcione e
rimasero più fermi che due torri bene fondate. Fornito
il corso, misero mano ai loro taglienti brandi. Lo straniero,
ch’era di molta lena e finissimo schermidore,
cominciò a fare certi atti maestri, come chi a battaglia
dimostra suo sapere e valore, menando colpi a destra
e a sinistra, e mandritti e manrovesci: avvolgendo Pagano
così che l’elmo gli risonava in testa, l’armadura
gli si affalsava indosso, le carni si facevano livide, tinte
di sangue e di sudor sanguigno.
</p>

<p>
La dama, vedendo quel combattimento tanto forte
e tanto pericoloso, non si sbigottì niente, e solo si
ritrasse alquanto indietro. E stavano a vedere anche
gli uomini di Pagano e quei dello straniero.
</p>

<p>
Pagano veniva gridando:
</p>

<p>
— Cavaliere, guardati da me! Sire san Vittore e san
Costanzo e san Ponzio, soccorrete, soccorrete! Datemi
aiuto e consiglio!
</p>

<p>
Avvenne che anche il cavaliere gridò:
</p>

<p>
— <i>Aur! aur!</i>
</p>

<p>
Al grido i suoi risposero:
</p>

<p>
— <i>Or a jaus! or a jaus!</i>
</p>

<p>
E quei di Malavasio:
</p>

<p>
— A lor! a lor! Corri accorri! Piglia, piglia!
</p>

<p>
E tutti trassero a ferire molto vigorosamente, e cominciò
la mislea. Ed erano sì grandi le strida, lo scontrare
degli scudi, il romore dei ferri, che se fosse tonato
non si sarebbe udito; tanta era la polvere, che faceva
nell’aria come una nebbia, sì che appena l’uno con
l’altro si potevano vedere.
</p>

<p>
Accorgendosi Pagano che il cavaliere era dei migliori
combattenti del mondo, disse con fervente cuore:
</p>

<p>
<span class="pagenum" id="Page_35">[35]</span>
</p>

<p>
— Gesù crocifisso aiutami! — Ciò detto, si ristrinse in
sè, poi di tutta sua forza e possa colpì l’avversario
sopra l’elmo, sì che glielo partì; e, passato il cappuccio,
gli fece schizzare il sangue per il naso e per la bocca,
e percuotere il mento sull’arcione. Della quale gran
piaga nella testa il cavaliere di subito morì.
</p>

<p>
Allora il signore di Malavasio rivoltò il destriero e
corse addosso ai pedoni a guisa di fiero leone selvaggio
fra bestie basse e minute. Gridava come ruggendo: — Rendetevi
prigioni! Arrendetevi per morti! — E feriva
e feriva: e quanti ne scontrava, tutti li veniva
abbattendo.
</p>

<p>
Quelli prima si volsero alla loro difesa: poi gli diedero
il passo: poi cominciarono quanto potevano a
fuggire.
</p>

<p>
Quando la straniera vide il compagno disteso sul
cammino, non si gettò a terra ad abbracciare quel
corpo, facendo pianto e lamento e immaginandosi di
morire quivi con lui: ma stette quasi avesse il cuore
di diamante: e solo abbassò la testa e la tenne chinata
come se pensasse una grande sottil cosa.
</p>

<p>
Avendo Pagano in poco d’ora sbaragliata o morta
quella gente di fuori via, si pose a bocca un corno e lo
suonò a ciò che la sua compagnia venisse tutta a lui.
</p>

<p>
E allora gli uomini cominciarono a legare quelli che
gettate giù l’armi s’erano arresi; ripigliarono e rimenarono
il cavallo dello straniero e i muli da bagaglio che
se n’andavano fuggendo. Il sire vincitore fece sua la
spada del vinto, la quale era tanto bella e tanto buona:
bella, perchè fornita ad argento nobilmente con alcune
pietre di ricca valuta; buona, perchè ben trinciante e
di finissima tempera. Comandò ai villani, accorsi da
quei luoghi intorno, di seppellire a grande onore quelli
dell’una parte e dell’altra ch’erano stati tratti a fine.
Appresso venne alla dama e le parlò molto umanamente:
</p>

<p>
— Dama, non sono ora in tempo di vantarmi, ma la
battaglia è stata leale e di grande pregio. Molto mi
sono sforzato d’averne l’onore, e Iddio mi ha donato
<span class="pagenum" id="Page_36">[36]</span>
tanta grazia che voi siete rimasta nelle mie mani,
conquistata per virtù e forza d’arme. Io vi dico che
le cose che si fanno in avventura d’arme non si debbono
tenere a onta nè a disonore. Voi avete perduto un cavaliere,
e n’avete guadagnato un altro. Sappiate che io
sarò sempre apparecchiato al vostro comando, pronto
ad ogni cenno, e di me potrete fare la vostra volontà.
Ora io vi consiglierei che al presente voi ve ne veniste
con me... Dama, mai non fui desideroso di tanta cosa,
quanto di questa...
</p>

<p>
Ella stava come donna uscita di sè, cioè fuori d’ogni
pensiero e d’ogni intendimento. E quando Pagano si
mosse e andò innanzi secondo signore, mutamente si
accompagnò con lui.
</p>

<p>
Gli uomini, chi sano e allegro per la vittoria avuta,
chi doglioso delle percosse ricevute e per l’affanno
durato, presero in mezzo i prigionieri: e tutti insieme
affrettarono lor ritornata.
</p>

<hr class="tbs">

<p>
Tornati che furono dentro la rocca, il signore dismontò,
aiutò la straniera a dismontare, e la fece condurre
e riserrare nella camera della torre, comandando
che fosse bene servita di ciò che le faceva mestieri, e
ben onorata. Appresso mandò i cavalli e i muli alla
stalla; e, poichè s’era fatta preda, si accinse a dividerla
secondo il modo, l’usanza e l’ordine di Malavasio.
</p>

<p>
In quel punto, Grisagonnella, guardatore della rocca,
ch’era ragionevole e risparmiante, venne verso di lui
e disse:
</p>

<p>
— Monsire, di quello che oggi vi è intervenuto, io
sono gioioso, imperò che voi potete dire d’aver avuto
buona ventura. Ma perchè salvare la vita ai vinti? Or
che faremo noi di coteste bocche inutili?
</p>

<p>
Pagano rispose:
</p>

<p>
— Vassal, vassallo, non darti impaccio di cosa che
non ti tocca.
</p>

<p>
E s’accostò ai prigionieri.
</p>

<p>
<span class="pagenum" id="Page_37">[37]</span>
</p>

<p>
Uno di costoro, che aveva lo cuore ardito e la fronte
giuliva, si fece avanti, e disse in suo linguaggio come
si chiamasse Barthoumiou, e fosse di Marsiglia, tenuto
un finissimo cantatore e sonatore, e facesse di belle canzoni
e il suono e il motto; e cominciò una canzonetta
quanto seppe il meglio:
</p>

<div class="poem"><div class="stanza">
<p class="i01">«<i>Aissi co’l sers que cant a fait lone cors</i></p>
<p class="i02">  <i>Torna murir als crit del chussadors</i>».</p>
</div></div>

<p>
Ma Pagano, che per aver fatto tanto d’arme in quel
giorno era scaldato d’allegrezza e uscito fuori d’ogni
misericordia, li fece spogliar tutti nudi, salvo che di
mutande; e alzata la spada del cavaliere ucciso, la quale
teneva tuttavia in mano, voltò le punta dove mancavano
sette pali della palificata, precipitati per corrosion del
terreno. E tantosto Mascher e Durcogno presero Barthoumiou
e lo menarono in quella parte.
</p>

<p>
Il cantatore, come si vide in proda della grande ripa,
stette con peritosa faccia e temenza grandissima; poi
cominciò a divincolarsi ed a scontorcersi, a dare tratte
per rompere i suoi legami, facendo gran lamento di
sua vita. Durcogno diceva a Mascher:
</p>

<p>
— Buttalo di sotto, buttalo di sotto.
</p>

<p>
E Mascher rispondeva:
</p>

<p>
— Anzi buttalo tu.
</p>

<p>
E Pagano, fiero e crudele, dette a Barthoumiou un
pesante colpo della spada in piattone sopra la testa,
che lo stordì e lo mandò in profondo.
</p>

<p>
I buoni uomini tirarono avanti un altro, così trangosciato
e fuori di sè, che in niuna maniera poteva
parlare. E Pagano lo piattonò e precipitò.
</p>

<p>
Il terzo, ch’era ginocchioni a gran divozione, si levò
in piedi, alzò gli occhi al cielo e si lasciò cadere.
</p>

<p>
Allora tutti gli altri prigionieri, riconosciuta la diritta
via di ritornare a Colui che li aveva fatti venire in
questo mondo, s’inabissarono insieme e uscirono di
tanta langura.
</p>

<p>
Appresso Pagano entrò nella torre, si disarmò di tutte
<span class="pagenum" id="Page_38">[38]</span>
sue arme, salvo che di spada; ed essendo i suoi raunati,
disse:
</p>

<p>
— Le tavole sono messe, se a voi diletta, possiamo
mangiare.
</p>

<p>
Gli uomini risposero ch’erano apparecchiati.
</p>

<p>
Portata e data l’acqua alle mani, si posero a sedere:
<i>dominus</i> Pagano in capo di tavola, e ciascuno per sè
in suo luogo ordinato.
</p>

<p>
Leggesi di monsignor lo re Filippo I di Francia ch’era
rottamente goloso <i>des hures de sanglier farcies de
grives</i>: il visconte di Auriate voleva le teste di cinghiale
piuttosto ripiene di storni amaretti e gustosi.
Quando la vivanda prediletta venne, egli che nel pensiero
impedito si mostrava svogliato, prese a mangiare
fortemente, e a bere di molto possente e buono vino
senza nulla acqua. A poco alla volta la potenza del vino
gli montò nella testa, e cominciò a favellare assai assai:
</p>

<p>
— Sappiate che io ero fermo di non prendere mai
donna, perchè ho sempre tenuta vita cavalleresca e
continuamente mi sono dilettato in cani ed in cavalli,
e d’essere molto molto libero di mia persona. Ma già da
qualche tempo io veggo che d’ogni vera allegrezza questa
mia vita è priva. E voglio mutare. Per la qual cosa intendo
che mia moglie sia la dama vedova, la quale è ora
in nostra balìa. Costei è colei che fa per me. Io non so
di che paese si sia, nè di quale gente: ma mi pare di
gran parentado. E anche mi pare che mai non formò
natura tanto bella femmina quanto è questa. Per la mia
fè ch’io la lascerò pensare ai casi suoi tutta questa
semmana, e appresso le dirò: — Berta, Adila, Immilla.
Ageltruda o come diavol ti chiami, mi vuoi tu per
marito? — A cui ella risponderà saviamente: — Signor
mio, sì. — E adunque vi saranno le nozze grandissime
e belle; e al tempo debito ella metterà alla luce un
figliuolo maschio, che sarà il mio erede, il vostro natural
signore dopo di me: e di bellezza, di prodezza,
di cortesia passerà tutti i signori del mondo... Ma innanzi
il dì della sua nascita, noi ci partiremo di qui,
<span class="pagenum" id="Page_39">[39]</span>
e passeremo foreste e monti, terre ed acque, e ci ritroveremo
nel paese di mia dama. E secondo che m’è
venuto in visione, io riceverò la signoria di quel paese;
che appresso manterrò in pace e con amore e giustizia.
E voi che farete? Giurate voi di ubbidire sempre ai
miei comandamenti? Se mia mogliera fosse lignaggio
di re, come ventura può portare, e m’ìncoronasse della
metà o di tutto un reame, starete voi a ubbidienza di
mia corona?
</p>

<p>
E Olivenco rispose:
</p>

<p>
— Monsire, voi siete padre, signore e governatore di
me e di tutta vostra gente: imperò fate e comandate
tutto quello che a voi piace. Con voi e per voi trarremo
a fine la più alta impresa che mai fosse in questa
contrada.
</p>

<p>
E perchè il mangiare e il bere tengono l’uomo allegro,
i valenti uomini parlavano e ridevano molto fortemente;
e quando ebbero fatto una moltitudine di parole e le
maggiori risa del mondo, presero commiato e andarono
ai loro luoghi ciascuno.
</p>

<p>
Non rimase se non Pagano; il quale, come li vide
andati via, spense tutti i lumi ch’erano nella stanza,
salvo che un torchietto, e quello prese per salire in
camera. Ma saliti quattro o cinque scalini, ritornò in
sua memoria; e, come colui ch’era costumato, discreto
e riguardoso, pensò un poco dicendo fra sè: — Nella
mia camera sta serrata la mia dama novella. Che le
dirò presentandomi a lei? Le dirò soavemente: — Deh
voi siate la benvenuta... Cristo, nostro Sire, vi doni
la buona notte... In cortesia io vi domando che voi mi
perdoniate il disagio e la gran manchevolezza di questo
mio luogo. — E dette queste parole, che mi risponderà?
Che interverrà? Delle due cose sarà l’una: o mi discaccerà,
o mi lascerà dimorare. E dimorando, come mi
dovrò portare? Io non posso richiederla d’amore perchè
mi pare molto onesta donna, perchè devo tenere suo
onore in piè, perchè non la voglio in disordinato modo.
Come mi dovrò portare? Certo che se io fossi stato più
<span class="pagenum" id="Page_40">[40]</span>
grande amatore di dame e damigelle, ora non sarei
così impacciato e impedimentito. Sire Amore, sire
Amore, donami aiuto e consiglio!
</p>

<p>
Non sapendo che si dovesse fare, spense il torchietto,
poi chetissimamente rammontò a guisa di letto la paglia
fresca sparsa sul pavimento, e si pose adagiato.
</p>

<p>
Ma ebbe una molto pessima notte.
</p>

<hr class="tbs">

<p>
Passata che fu la notte e venuta l’alba, Pagano si
levò, chiamò due servi e comandò loro che discendessero
giù nella valle, e cercassero e prendessero una
donna giovane e piacente, che potesse fare da cameriera
alla dama. Innanzi mezzogiorno i due servi tornarono
alla rocca, menando una guardiana di pecore,
la quale aveva nome Gisla. Questa Gisla fortemente strideva,
pregando il nostro Signore che la dovesse aiutare.
</p>

<p>
Pagano la disciolse e l’andò confortando, fin che fu
presta a fare ciò che lui comandava. E allora le diede
un paniere di delicate vivande confortative e ristorative,
buon confetto <i>aquicelus</i> fatto con pinocchi e miele,
un’anguistara di finissimo vino vermiglio; appresso l’accompagnò
pianettamente all’uscio della camera dov’era
la straniera.
</p>

<p>
La giovane rimase nella camera fino ad ora di vespro:
e, quando venne fuori, il signore le domandò come
stava la dama. Gisla rispose che la dama stava come
persona muta, ma non turbata nè smarrita.
</p>

<p>
Pagano notò le parole, fu molto allegro e le donò
largamente.
</p>

<p>
Venuto l’altro giorno bello e chiaro, il signore stava
provando di molte saette nuove. Olivenco gli era dalla
destra parte e Grisagonnella dalla sinistra. Glabrione,
ancora ferito nel braccio manco d’un colpo di scure
d’arme, batteva la febbre seduto in terra, con la schiena
appoggiata alla palificata.
</p>

<p>
Or mentre Pagano tendeva l’arco e vi poneva suso
una saetta, eccoti apparire la straniera sulla soglia della
<span class="pagenum" id="Page_41">[41]</span>
gran torre. Non portava più la bianca benda, e il suo
viso pareva una rosa novella; e i capelli, più biondi che
l’oro, le andavan per le spalle a grande abbondanza.
Non portava più il paoneggiante mantello, ma un bel
bliaud di drappo cilestrino, a pieghe fitte e minute sul
busto, lunghe e diritte dalla cintola in giù.
</p>

<p>
Stata che fu un poco, discese il ponticello e si avanzò.
</p>

<p>
Pagano e i suoi compagni, vedendola tanto leggiadra
quanto dire si potesse, rimasero tutti istupefatti; poi
la inchinarono e salutarono, come fare dovevano.
</p>

<p>
Ella rese graziosamente il saluto e passò oltre. Come
fu davanti a Glabrione, il fece rizzare in piè, gli sfasciò
il braccio dolorante, e vide ch’era piaga da guarire. Lo
rifasciò morbidamente, mostrando molta conoscenza
in su le fasciature.
</p>

<p>
Appresso si diede diporto per quel recinto, fin che
il giorno venne mancando: allora rientrò nella torre.
</p>

<p>
Ma riapparve la seguente mattina, e prese a curare
Glabrione di sua ferita, e a medicare tutti quelli che
avevano magagne o sostenevano dolori. Così si vide
che non era dama al mondo che sapesse più di medicine
e conoscesse meglio le erbe medicinali.
</p>

<p>
Non parlava niente: ma ogni sera, essendo nella
camera presso la finestra, cominciava a cantare una
dolce dolce melodia, ch’era maraviglia a udire. Gli
uomini, udendo il canto, si raccoglievano a piè della
torre, e ciascuno stava cheto e in grande diletto. Ma
Grisagonnella diceva a loro:
</p>

<p>
— A dolcezza di canto si perdono le vertudi.
</p>

<p>
Il signore, tutto soletto, andava per il recinto in qua
e in là; e spesso se ne veniva a un parapetto, lo quale
era a capo l’apertura, e riguardando la valle tenebrosa,
dove non si vedeva niente, gli pareva di udire romore
d’armi e nitrire di cavalli, come se schiere grosse e
cavalieri di gran paraggio, venissero contro di lui, per
prendere alta vendetta.
</p>

<p>
Nel seguente tempo, tanto Pagano continuò a mirare
e rimirare la dama del fresco colore e ad immaginare
<span class="pagenum" id="Page_42">[42]</span>
quelle sue grandi bellezze, che uscì d’ogni altro pensiero.
Il giorno poco mangiava e meno beveva, la notte
non dormiva; e, non trovando requie nè posa, sempre
sospirava; — Ahi bella, bella, bella dama, quanto per
voi è tristo il mio cuore! — Il capo e la barba si faceva
più bellamente apparecchiare che non era avanti; vestiva
d’una roba vermiglia, lavorata ad aquile ispessissime
d’oro, e a vederlo da lontano faceva gran comparita,
ma da vicino era giallo, magro e di malvagio
sembiante. Parlava chiuso, perchè diventato cruccioso
ed arrogante per amore. Niun diletto gli pareva niente,
e non voleva più prendere arme; ma alcuna volta andava
fuori quasi per disperamento, e stava come uno
lasso e tralunato, e il cavallo lo portava a suo modo
e dove voleva; o vero scorrazzava ora innanzi ora
indietro, di luogo in luogo, devastando i campi, calpestando
i seminati, gettando a terra i lavoratori, cacciando
e predando gli animali domestici come fossero
fiere. E niuna persona osava per nulla maniera pararsi
davanti al forsennato signore.
</p>

<p>
Di ciò grande mormorio n’era per la rocca e per
quei contorni. Grisagonnella ch’era savio per natura e
stava molto in sugli auguri: cioè quando il fuoco fa
rombo, quando gli uccelli s’azzuffano, quando l’uomo
vede il corvo nell’aria o trova la donnola nella via,
diceva alla gente:
</p>

<p>
— Più vale malizia che forza. E io tengo per fermo
che se il nostro sire ha la testa piena di tafani, questo
avviene per opera d’incantamento. La dama di lontano
paese, la quale dimora tra noi, è la più saputa dama
del mondo, e molto sa delle sette arti della negromanzia.
E sì vi dico che i nemici capitali dei negromanti sono
i romiti. Rivolgetevi al Romito giovane, egli vi donerà
consiglio santo e giusto.
</p>

<hr class="tbs">

<p>
Questo Romito era giovane forse di ventotto anni:
d’alto sembiante bronzino, gagliardo e bene intagliato
<span class="pagenum" id="Page_43">[43]</span>
di sue membra. Andava con il capo scoperto, e scalzo,
e portava grossa schiavina: ma pareva veramente cavaliere
di scudo, travestito di sua persona.
</p>

<p>
Abitava una grotticella, formata dalla natura nel
monte un poco più in su di Malavasio: una grotticella
dove si poteva a fatica distendere; e mangiava radici
d’erbe e pomi salvatici, e beveva acqua di fontana. Non
stava giorno e notte in orazione davanti alla croce, alla
clessidra e al teschio, come i mortificatissimi anacoreti
della Tebaide, ma sempre e d’ogni tempo, come che
piovesse o nevicasse, andava vagando per la campagna
con passo di pellegrin frettoloso. A volte, quando ventura
lo portava, saliva alla rocca, ed era usato sedere
sur un poco di pratello, vicino all’apertura. I buoni
uomini, per volontà di sapere alcuna novella, si ponevano
in cerchio. Ed egli, parte in suo, parte in loro
linguaggio, parlava dell’alto mare, del gran diserto, di
lioni, serpenti, cristiani e saracini. Contava della città
di Gerusalem, dov’è perdonanza di colpa e di pena:
come gl’infedeli vituperassero i fedeli, e li costringessero
a fare brutture sulla pietra dove Cristo fu posato,
unto con l’unguento prezioso e involto nel panno oglientissimo;
come Foulques le Noir, comte d’Anjou, avesse
pigliato a gabbo quegli oltraggiosi spandendo sulla
pietra una vescica di vino bianco del migliore del
mondo; come le comte de Blois, mentre inginocchiato
baciava tre volte il Santo Sepolcro, avesse saputo distaccare
coi denti una scheggia, che ora portava chiusa
nel pomo della spada a guisa d’una molto santa reliquia.
</p>

<p>
E i valenti uomini fremevano e si adiravano; volevano
armarsi ciascuno di gran vantaggio, e passare
oltremare, e fare dei cani saracini una maravigliosa
uccisione.
</p>

<p>
Perseverando adunque Pagano e nello amore e nelle
sue matte bestialità, parve tempo ai villici di ripararsi
da tanto dannaggio. Si fece l’adunanza di notte. Si
formò la quistione. Molte parole v’ebbe. Finalmente si
deputarono Bruno bifolco e Girelmo bergiere, che andassero
<span class="pagenum" id="Page_44">[44]</span>
molto cautelosamente al Romito. E come fossero
davanti a lui, lo pregassero di parlare al signore
di Malavasio, perchè signoreggiasse più a cheto, cioè
senza storpiare la gente, senza guastare e rompere le
cose altrui.
</p>

<p>
Bruno e Girelmo andarono; e, giunti dove trovarono
il Romito, dissero come ai villici piaceva che dicessero.
</p>

<p>
Il Romito rispose che farebbe molto volentieri; e preso
suo grosso bordone si mise in cammino.
</p>

<hr class="tbs">

<p>
Pagano, poi che aveva desinato, stava sotto un pino
ch’era di contro alla torre.
</p>

<p>
Olivenco, Manfredone, Quosa e Durcogno, riposavano
sopra l’erba, più qua e più là dove non poteva il sole.
</p>

<p>
Il Romito entrò nel recinto; e, quando fu al cospetto
del sire, lo salutò cortesemente. Ma Pagano, che con
l’animo era altrove, non degnò di rendergli suo saluto.
Allora il Romito, molto uomo superbo che niente ridottava,
cominciò a rampognarlo in favella latina:
</p>

<p>
— <i>Si quis agricolarum, caeterorumve pauperum praedaverit
ovem, aut bovem, aut asinum, aut vaccam, aut
capraeum, aut hircum, aut porcos, nisi per propriam
culpam; si emendare per omnia neglexerit, anathema sit.</i>
</p>

<p>
Dette che il Romito ebbe queste parole, Pagano lo
mirò in traverso e molto odiosamente, e disse:
</p>

<p>
— Servo di Dio, servo di Dio, la coscienza mi riprende
di farti onta e villania. Per la qual cosa io ti
dono questo consiglio: esci di mia rocca e torna a
tua via.
</p>

<p>
Disse il Romito:
</p>

<p>
— Mi farai tu forza?
</p>

<p>
Rispose Pagano:
</p>

<p>
— Certo se tu stai in mia forza! Che poca ira che
tu mi facci, io non ti guarderò nè per schiavina nè per
bordone; anzi te lo aggrapperò di mano il tuo bordone:
e tanto l’adopererò sulle tue spalle, che soperchio ti
parrà. Va a tua via, va a tua via.
</p>

<p>
<span class="pagenum" id="Page_45">[45]</span>
</p>

<p>
E il Romito latinamente:
</p>

<p>
— <i>Si quis sacerdotem, aut diaconum, vel ullum quemlibet
clericum arma non ferentem, quod est scutum,
gladium, loricam, galeam; sed simpliciter ambulantem,
aut in domo manentem invaserit, vel coeperit, vel percusserit.</i>
</p>

<p>
Pagano favellò furiosamente, e disse:
</p>

<p>
— Ahi mal romito dello mala ventura, che mala perdita
ti doni Iddio! Come hai tu ardire di parlar così a
migliore che tu non sei? Donde vieni? Chi furono gli
antichi tuoi?
</p>

<p>
E il Romito:
</p>

<p>
— Sappi ch’io sono stato nobile e potente signore,
ch’io ebbi la maestria e lo ardire del combattere. Sappi
ch’io m’innamorai senza misura d’una donzella, che
non credo nascesse in questo mondo ma fosse formata
nel paradiso. Ella non si curava del mio amore, non
per odio nè per mala volontà, ma perchè ancora non
sentiva niente d’amore. Io tutto mi consumavo per lei;
e non potendo più soffrire mio dolore, mi convenne
lasciare tutti i miei beni, ogni cavalleria e ogni diletto,
e andare tapinando per mare e per terra, per Cristianità
e per Saracinia; e poi divenire romito in luogo
foresto.
</p>

<p>
Pagano non ascoltava niente, guardava il Romito minuto
minuto, pensando una sua gran crudeltà. Poco gli
pareva impenderlo, decollarlo, arderlo o smembrarlo:
avrebbe voluto fargli un pertugio nell’ombelico, cavar
fuori il capo di un budello, legar quel capo a un palo;
e appresso frustare duramente il buon uomo, sì che corresse
in tondo, fin che tutto il budellame gli si fosse
estirpato dal corpo.
</p>

<p>
Il Romito così proseguiva:
</p>

<p>
— Secondo ch’io conosco, sei innamorato anche tu.
E l’uomo innamorato s’egli era allegro, diventa tristo;
s’egli era savio diventa folle. Iddio creò l’uomo a immagine
sua; l’uomo ma non la donna. Ed è per via della
donna che la prevaricazione è venuta sulla terra. Eva
<span class="pagenum" id="Page_46">[46]</span>
donò ad Adamo tal mangiare che sempre mai fu tristo.
Non t’impacciare d’amore, Pagano, non t’impacciare
d’amore! Pensa a ragionevolmente signoreggiare: che
lo signore sicuro fa sua gente sicura; lo signore liberale
fa sua gente leale, lo signore non crudele fa sua gente
fedele...
</p>

<p>
Mentre il saggio parlava in tale maniera, Pagano non
udiva niente, era tutto in estasi e mirava molto molto
verso la torre.
</p>

<p>
Il Romito, accorgendosi di tale mirare, si voltò indietro,
vide venire avanti una dama, e troppo bene
raffigurò la chiarità del viso, le mani bellissime, il corpo
adorno di quella che cotanto l’aveva fatto languire. Non
parvegli vero, credette sognare, si sentì fallire gli spiriti;
poi le andò incontro gridando:
</p>

<p>
— Richilde! Richilde!
</p>

<p>
Questa voce mise gran maraviglia nell’animo di Richilde
<i>aux beaux cheveux</i>; che fiso guardato colui il
quale pellegrin forestiere credeva, e già già riconoscendolo,
disse:
</p>

<p>
— Raymond? Raymond?
</p>

<p>
E incontanente cominciò nella sua natural lingua a
raccontare di sè: come dai prieghi di quei del suo
lignaggio costretta di prender marito, avesse preso missire
Raoul del Pojet, <i>gentils castellans de Proensa</i>, ma
senza mettere suo cuore in amore; come essendo passata
di qua dai monti con Raoul per visitare la badia
del Villar san Costanzo, di gran nomea, disfatta già
tempo dal saracini e rifatta con grandissima spesa della
contessa Adalaida, si fossero scontrati in un signore selvaggio
e predace, che aveva disfidato a morte Raoul,
sbarattati i suoi, e lei presa e imprigionata dentro quella
rocca, non però ch’ella avesse mancanza di nulla cosa.
</p>

<p>
Allora Ramondo ciò che avvenuto gli era dal dì
della sua partita infino a quel punto narrò, e intanto si
batteva lo volto con le mani, si travagliava di parole,
diceva molte cose di suo amore: ora tutto insuperbito,
giurando che se il passato era stato tempo di gran dolore,
<span class="pagenum" id="Page_47">[47]</span>
voleva che il presente fosse tempo di vendetta e
di crudeltà; ora raumiliandosi verso di lei e rimettendosi
nella sua mercè.
</p>

<p>
Richelda pensava e nel pensamento apprendeva il
vero: come Ramondo era stato il più fedele cavaliere
del mondo, e l’aveva amata non di folle ma di leale
amore; e cominciò a pentirsi di quella sua gran freddezza,
a sospirare, a lagrimare per compassione dei
passati infortuni. Conchiudendo, disse in suo cuore: — Questi
veramente sarà il mio signore. — E senza
aver riguardo a quelli che quivi erano, con le braccia
aperte corse al collo del Romito e lo baciò in segno di
pace e di buono amore.
</p>

<p>
E così stando Ramondo e Richelda in tale parlamento,
Pagano erane molto gramo e geloso, e veniva
dicendo:
</p>

<p>
— Oh come, che parole son queste che dite voi? Che
parole son queste?
</p>

<p>
E finalmente, perduto il lume degli occhi, tirò fuori
un appuntato coltello per ferire quei due. Ma la schiavina
non toglieva però lo ardire del cuore nè la forza
del braccio al Romito; il quale, impugnato il bordone,
menò a Pagano un colpo nella mano diritta, sì che il
coltello andò in piana terra.
</p>

<p>
In su quel punto, Pagano molto odiava Ramondo, e
Ramondo odiava lui, e volentieri l’uno avrebbe tratto
a fine l’altro. Ma gli uomini che riposavano sopra l’erba,
si levarono, entrarono in mezzo ai due mortali nemici
e li fecero dispartire.
</p>

<p>
Pagano, infiammato dall’ira, era la più violenta cosa
del mondo a vedere: diceva tutto quello che a bocca
gli veniva; tutto quello che a mano gli veniva stracciava
e squarciava. Ogni poco metteva un grande grido: — L’arme!
l’arme! — e menava tale tempesta, che i
suoi in nulla guisa non lo potevano tenere. E il sangue
tanto ribollì e si ragunò dentro al celabro, ch’egli
cacciò un mugghio come un toro, e tantosto cadde come
fosse al tutto morto.
</p>

<p>
<span class="pagenum" id="Page_48">[48]</span>
</p>

<p>
Allora Manfredone e Durcogno lo presero l’uno per
le spalle e l’altro per i piedi, lo portarono dentro la
torre, e lo posarono sul letticello, che s’era fatto fare
nella stanza di sotto.
</p>

<p>
Or mentre tutti quelli della rocca si assembravano
dov’era il loro signor tramortito, e non sapevano nè che
si dire nè che si fare: Grisagonella e Olivenco si trassero
a consiglio.
</p>

<p>
Grisagonella disse:
</p>

<p>
— Io temo forte l’augurio. Credo che il prendere vengianza
del Romito porterebbe mala ventura a tutti noi.
Adunque bisogna che noi gli perdoniamo ogni maltalento.
Per liberare nostro sire dallo incantamento, che
dobbiamo fare altro se non rendere alla dama il palafreno,
sì ch’ella vada a suo viaggio?
</p>

<p>
E definita tale questione, Olivenco andonne alla stalla
e menò fuori il palafreno sellato e cinghiato.
</p>

<p>
Ramondo non fu tardo, staffa non richiese, ma di colpo
saltò su dicendo: — Ah mia bella e buona e forte ventura! — E
tantosto presa Richelda per il braccio e per
la vita, se la pose davanti a l’arcione e se la portò via
con grande allegrezza e con ebbrezza d’amore.
</p>

<p>
Pagano stette senza alcun sentimento di vita più e
più giorni: era nel viso come uomo trapassato, e non
si trovava persona che rimedio gli potesse dare. Dopo
cominciò a guardare per la stanza: vedeva sì com’egli
giaceva in un letto, ma non sapeva dove; vedeva sì
il guardatore della rocca, lo scudiere e tutti gli altri,
ma non li conosceva, e si rammaricava in sè medesimo,
pensando: — Come sono io qui? Chi sono io?
Chi sono costoro?
</p>

<p>
Però un giorno tornò repentemente in sua memoria,
si risovvenne della straniera, e voltandosi verso Grisagonnella,
gli domandò dove fosse andata.
</p>

<p>
Grisagonnella trinciò l’aria con la mano distesa per
significare che se n’era andata in lontane provincie.
</p>

<p>
E Pagano cominciò a piangere amaramente nel suo
cuore, dicendo fra sè: — Oh bella, bella, bella e malvagia
<span class="pagenum" id="Page_49">[49]</span>
mia dama, come t’ho io perduta? Perchè mi ti
hanno tolta? Ecco che al presente tu dimori col tuo
amante in grande libertà ed esultanza! Ecco che avete
a compimento ogni vostra gioia; e io sono rimasto in
pianto e in dolore; e per poterti riavere darei per patto
il contado di Auretite, il contado di Bredulo e il più
gran reame del mondo.
</p>

<p>
E rinvenendo sempre più in sè, gli pareva di essere
molto travisato e contraffatto di sua persona, d’avere
vituperosamente perduta sua signoria. Ed essendogli
venuto meno tutto l’orgoglio, spesso abbassava la testa
e un gran pezzo la teneva chinata, ragionando così: — Io
sono ancora vivo, perchè è determinata l’ora che
l’uomo deve morire. Ma il mio amore è morto, e io
sono sì come fosse morto tutto il mondo.
</p>

<p>
Ora avvenne una volta tra l’altre ch’egli si drizzò in
piedi e disse con oltremirabile senno:
</p>

<p>
— Amici miei, non vi maravigliate s’io mi tribolo e
fo lamento. Mentre l’uomo è in gioventù ed in sanità,
non si cura di cosa che addivenire gli possa; e in ciò
falla molto, imperò che tutto muta nel mondo. Ohi
mondo errante ed uomini incauti! Incauto sono stato
anch’io, e tutto rovina dintorno e sopra me. E questa è
la cagione per cui non conosco altra miglior via, che
di servire a Dio. Adunque vi perdono; e prego voi che
perdoniate a me ogni offesa che io contro voi avessi
fatta.
</p>

<p>
E sì tosto domandò sue armi, che si voleva armare e
andar via.
</p>

<p>
I suoi fedeli stavano tutti coi loro cappucci in su gli
occhi, e uno si fece innanzi e disse:
</p>

<p>
— E come, monsire, andrete a vostro cammino così
soletto? Come prenderete voi battaglia che siete quasi
come uomo balordo?
</p>

<p>
Ed egli rispose loro aspramente, dicendo:
</p>

<p>
— Grisagonnella, Olivenco e voi tutti, io vi comando
sotto pena del cuore e dell’avere, che voi non siate
tanto arditi di farmi impedimento. L’arme! l’arme!
<span class="pagenum" id="Page_50">[50]</span>
scudiero; e sì ti dico che questo sarà l’ultimo servigio
che il tuo signore ti debba mai domandare.
</p>

<p>
Dopo, di altero ed aspro si fece umile e dolce; si
armò e montò a cavallo. Il tempo s’era turbato: ecco
baleni e fulgori e tuoni, poi una gragnuola venne che
pareva globetti d’acciajo. Ma Pagano non ne aveva
cura; e cammina cammina, per la via piemontana arrivò
alla badia del Villar san Costanzo dell’ordine di san
Benedetto.
</p>

<p>
L’abate e i frati lo ricevettero con grande onore, presero
il suo cavallo e lo menarono a una bella stalla, e
lui disarmarono.
</p>

<p>
Allora egli guardò e riguardò assai teneramente suo
elmo, suo scudo; trasse fuori dal fodero la spada un
poco spuntata, e disse:
</p>

<p>
— Ahi lasso! o care mie armi, care mie compagne,
oggi è quel giorno che voi vi partite da me e io da
voi: ma per mia buona fè, non verrete più alle mani
di nessun combattente.
</p>

<p>
E suo elmo, suo scudo e sua spada fece appiccare
nella grande chiesa; e dopo, confesso e pentito dei suoi
peccati, diventò umile fraticello a servire Iddio.
</p>

<div class="chapter">
<p>
<span class="pagenum" id="Page_51">[51]</span>
</p>

<h2 id="lorso">L’ORSO
<span class="smaller">(Novella).</span></h2>
</div>

<p>
<span class="pagenum" id="Page_53">[53]</span>
</p>

<div class="blockcit">
<p>
«18 aprile 1582, sabato. Fu veduto un
gran orso sopra le fini di Cavallermaggiore,
qual fece pagura a molti...»
</p>

<p class="spaced4">
(<i>Memorabili di Giulio Cambiano di
Ruffio. Dal 1542 al 1611</i>).
</p>
</div>

<p>
Veniva la sera. Biagino Ghiliestra uscì dalla cascina
della Torre, prese la stradicciuola che faceva capo, allora
come adesso, alla strada maestra, voltò a diritta, s’avanzò
fino alla chiudenda che cingeva l’aia della Rivarola; e,
messo un occhio a uno spiraglio, vide quel che manco
avrebbe voluto vedere.
</p>

<p>
Il fittabile Tomaso Giusiana e la sua bella figlietta
Clara erano a sedere sur una panca dinanzi all’uscio di
casa; presso di loro, a cavalcioni sur un panchetto, stava
Melchiorre Gadano detto Marchioto.
</p>

<p>
— Lo dicevo io! — esclamò Biagino dentro di sè. — Quel
diavolo è già qui. Ha anticipato d’un buon poco.
Anticipa tutte le sere...
</p>

<p>
E stette lì a sbirciare e a rosicchiarsi le unghie.
</p>

<p>
Erano già due anni che Biagino voleva a Clara tutto
il suo bene e desiderava di mettersi con lei; ma vedendola
selvatichella, sdegnosetta e di pochissime parole,
non aveva mai saputo risolversi a farle la sua brava
dichiarazione.
</p>

<p>
Intanto nel febbraio del 1591 erano ritornati di Provenza
in Piemonte diversi gentiluomini d’arme e molti
soldati del duca di Savoia. Tra questi Marchioto, già
cavalleggere, poi archibugiere a cavallo. Egli aveva
preso dimora ai Tetti; e la sera traversava i campi e se
<span class="pagenum" id="Page_54">[54]</span>
ne veniva a veglia alla Rivarola. Era ben formato, buon
compagnone, cantava <i>La bella Malgarita</i> e <i>La bella Franceschina</i>,
ballava alla spagnuola, contraffaceva questo e
quello, e raccontava un monte di cose sbalestrate vedute
e udite girando il mondo. Oltre a tutto questo faceva la
corte a Clara e dava in burla a Biagino. E Biagino, timido,
modesto e un po’ malinconico, dissimulava più che
poteva, ma soffriva.
</p>

<p>
Soffriva maledettamente anche quella sera, vedendo
il padre, la figlia e il corteggiatore in ragionamenti che
gli parevano più serrati del solito; e tutt’a un tratto gli
spuntò un’idea: — Fanno un gran parlare, un gran
parlare: ci dev’essere per aria qualcosa. Che Marchioto
tratti il matrimonio con Clara?! — E non potendo più
stare alle mosse, rasentò la chiudenda, giunse all’apertura,
entrò nell’aia.
</p>

<p>
Vistolo apparire, Tomaso fece un saluto brusco ma
amichevole. La brunetta Clara aggrottò le ciglia e si
ravviò i capelli. Marchioto squadrò il giovine, e ghignato
un pochetto, disse:
</p>

<p>
— Uhei! come ti sei fatto bello! Giubbone di tela fina,
lattughette alla camicia, tre penne nuove al cappello!
</p>

<p>
Biagino diventò rosso e rispose:
</p>

<p>
— Non sono nuove: le ho comprate alla fiera di Racconisio
un anno fa.
</p>

<p>
— Ah ah! — riprese il soldato; — tu stai sulle eleganze?
Aspetta aspetta; domani sera ci abbiglieremo
anche noi. Io mi vestirò alla militare e Tomaso alla
civile. Non è vero, Tomaso?
</p>

<p>
Il fittabile, che stava accigliato per effetto di meditazione,
si scosse un poco, e borbottò tra i denti che quelli
non erano tempi da mettersi in gala. Poi continuò:
</p>

<p>
— Dove si rimase col discorso?... Ah! sicuro, il 92
risica d’esser peggio del 91. L’altr’anno è apparsa una
stella cometa la notte del 12 aprile, venerdì santo. E
quindi abbiamo avuto maggio piovoso: maggio ortolano
molta paglia e poco grano. Quest’anno si è sentito
un gran terremoto la sera del 7 marzo. E adesso le
<span class="pagenum" id="Page_55">[55]</span>
querce si vanno coprendo di bruchi scuri e pelosi,
segno di guerra guerreggiata sul luogo.
</p>

<p>
— Sarà vero di certo — disse Biagino, che si era
messo a sedere sur un ceppo; — ma, senz’offesa, non
capisco come c’entrino i bruchi; come i bruchi possano
far nascere una guerra!
</p>

<p>
Marchioto, che rideva quasi continuamente, e dì nonnulla,
dette in una gran risata:
</p>

<p>
— Vedi, è perchè tu non hai comprendonio.
</p>

<p>
— Non capisco nemmeno io — disse Clara, un po’
seccamente.
</p>

<p>
Tomaso si ristrinse nelle spalle:
</p>

<p>
— Questi sono misteri, come dice il prevosto: cose
oscure, delle quali non si comprende nè la cagione nè
la ragione, ma che non si possono negare. Un giorno
dell’85, per modo d’esempio, è piovuto sangue a Pancalero.
Che è che non è, questo denotava la morte dei
due fratelli di Savoia Racconisio laggiù nella Spagna!
</p>

<p>
Cominciava a imbrunire. I polli erano già andati
tutti a pollaio. Un cane, nero quanto una mora, girondolava
solo per l’aia; d’improvviso trottò verso la strada
e abbaiò.
</p>

<p>
Un uomo, rinvolto e serrato in una cappa scura, passava
dando di piede a un muletto.
</p>

<p>
— È Poirino — disse Tomaso: — quel mercante che
ha tanta paura degli assassini.
</p>

<p>
— Poveraccio! — esclamò Marchioto.
</p>

<p>
— Eh! — fece Biagino: — è già stato assaltato tre
volte; una in fra l’altre, ferito con una pistolettata nel
collo e lasciato per morto.
</p>

<p>
— Diavolo! e dove?
</p>

<p>
— Nel bosco di Monasterolo.
</p>

<p>
Il cane fece un’altra abbaiata.
</p>

<p>
Un omacciotto tarchiato, con un cappello di paglia
grossa, un giubbone di panno fratesco, una gran paniera
al collo, entrò nell’aia gridando con accento forestiero:
</p>

<p>
— Passa via, cagnaccio; vuoi tu mangiare il <i>marsé</i>, il
<i>marzarolo</i>?... Buona sera, bella compagnia.
</p>

<p>
<span class="pagenum" id="Page_56">[56]</span>
</p>

<p>
— Cuccia giù, Barucco! — disse il fittabile a tutta
voce.
</p>

<p>
Il merciaiuolo si avanzò, si fermò, volle scoprir la
paniera per mostrare la sua merce:
</p>

<p>
— Pettini, bella compagnia, specchi, fibbie, collane,
coltelli, bottoni, aghetti e spilletti, nastri e stringhe,
cuffiotti...
</p>

<p>
— Niente — interruppe ruvidamente Tomaso, — non
abbiamo bisogno di niente.
</p>

<p>
— Pazienza.
</p>

<p>
Alcuni uomini, una donna, due ragazzotti che avevano
finito di accudire alla cascina, s’erano avvicinati,
e consideravano curiosamente il soprarrivato.
</p>

<p>
— Si fa notte — riprese costui: — mi dareste un
boccone e un po’ d’alloggio per l’amor di Dio? chè sono
stracco morto e al paese non ci posso arrivare.
</p>

<p>
Clara si alzò snella, entrò in casa, tornò di lì a un
momento con una scodella di minestra e un bicchier
di vino, e li diede al merciaiuolo.
</p>

<p>
— Dio vi mantenga sana, che bella siete! — esclamò
questi; e messosi a sedere in terra, mangiò avidamente.
</p>

<p>
Saziato che fu, posò la scodella e diede un’occhiata
in giro.
</p>

<p>
Il fittabile, senza aspettar la domanda, alzò la mano
e indicò a sinistra:
</p>

<p>
— Il fienile è là: c’è la scala a piuoli.
</p>

<p>
— Va bene — rispose il merciaiuolo. — Ah, stasera
non ho bisogno di culla: sono stracco finito! Quello del
<i>marsé da cavagna</i> è il mestiere più miserabile dell’universo.
Una vita da cani. Quando penso che ho moglie
e figliuoli che m’aspettano al paese, di là dalle montagne!
Sette figliuoli, dico, che uno non può portar
l’altro. Oggi poi è giornataccia. Non ho fatto niente per
ragion dell’orso.
</p>

<p>
I circostanti si guardarono l’un con l’altro. E il forestiero
continuò:
</p>

<p>
— Oggi fu visto un grand’orso tra Cavalermaggiore
e Cavalerleone. Le donne si sono chiuse in casa coi
<span class="pagenum" id="Page_57">[57]</span>
bambini, di uomini hanno tenuto consiglio e preparata
la caccia. Sicchè domani la bestia sarà stanata,
ammazzata e divisa in chi sa quante parti... Che peccato!
</p>

<p>
— Perchè? — domandò più d’uno.
</p>

<p>
Il forestiero si voltò a Marchioto e strizzò un occhio:
</p>

<p>
— Se fossi giovane e avessi l’amorosa, vorrei fare un
colpo da maestro. Mi leverei alla punta dell’alba, piglierei
le buone armi, e me ne andrei diritto diritto ai
boschi di Macra, dove fu visto l’orso... Ah, ah, un orso
è un bell’aiuto per chi ha da metter su casa! La pelle
si vende bene, e c’è il grasso, c’è la carne! Separate il
grasso dalla carne mediante una giusta cottura; aspergetelo
di sale; mettetelo così purificato in una buona
pentola; dopo otto giorni, dieci al più, troverete a galla
un olio sopraffino, e sotto un burro da leccarsene le
dita.
</p>

<p>
— Dev’essere una caccia ben pericolosa! — esclamò
ingenuamente Biagino.
</p>

<p>
— Spaventosa! — rispose Marchioto. — L’orso, come
prima vede l’uomo, gli salta addosso che il maggior
pezzo restan gli orecchi.
</p>

<p>
— È così gagliardo — aggiunse Tomaso, — che stringendo
con le sue branche un cavallo, lo fa crepare; che
prendendo un sasso ben duro, lo riduce in polvere e lo
sparge sfarinato per l’aria.
</p>

<p>
— Oibò! — fece il merciaiolo: — queste sono fanfaluche
da ignoranti. Non bisogna attaccarlo quando c’è
abbondanza di sorbe, ecco, perchè questo frutto gli allega
i denti e gli dà la bramosia del sangue. Del resto l’orso
è un gentiluomo: come dire che se non lo molestate,
non vi degna d’uno sguardo; se lo molestate, vi stronca.
Io posso parlare con cognizion di causa, che anni fa,
quand’ero più in gamba, cacciavo nei boschi di Villar-de-Lans,
La Ferrière, Palanfrey, Saint-Barthelemi. Tutti
i boschi saran boschi, ma quelli!... E mi son trovato a
certe avventure!
</p>

<p>
Non aspettò che gli dicessero — racconta; — incominciò
<span class="pagenum" id="Page_58">[58]</span>
subito. I presenti si misero in attenzione; e
Marchioto, svelto, cambiò posto e si pose a sedere proprio
accanto a Clara.
</p>

<p>
Allora Biagino prese a indagare i loro movimenti; e
a quel che gli pareva di vedere così al buio, diceva tra
sè: — Come sono d’accordo! Qualcosa per aria c’è di
sicuro. Se la intendono che è un piacere. Ecco, lui la
punzecchia col gomito. Lei gli soffia una parolina in
un orecchio. Tutti e due fanno a ginocchino. Fanno
all’amor segreto, e credono che nessuno se ne accorga!...
E io mi mangio il cuore. Io per me dico che uno
strazio così non deve mai esser toccato a nessuno! — E
non potendosi frenare per la grande impazienza che
lo agitava, si alzò, girò inosservato intorno al pagliaio,
strisciò lungo la chiudenda, si trovò sulla strada.
</p>

<p>
Dopo pochi passi provò rammarico, provò una voglia
accesa di tornare indietro, ma fece forza a sè stesso e
tirò via.
</p>

<p>
Non era lume di luna, ma uno stellato che faceva
bel chiarore. La campagna sterminata pareva tutta
piena di grilli canterini; la civetta errava per l’ombre
notturne, gettando il suo <i>tuttomio! tuttomio!</i> lugubre e
rapace.
</p>

<p>
Biagino, assorto, non vedeva e non udiva nulla attorno
di sè. Gli tornava in mente il discorso che aveva sentito;
e gli pareva d’essere in tale stato d’animo e di
corpo da poter fare qualche cosa di gran momento con
l’armi. Precorreva i fatti con l’immaginazione, superava
con la fantasia tutte le difficoltà e si figurava già
di far l’entrata nell’aia della Rivarola, glorioso e trionfante,
con dietro un carro su cui stava l’orso morto,
morto da lui. Il fittabile, la figlia, tutti gli abitanti della
cascina gli correvano incontro, lo attorniavano, lo interrogavano
senza dar tempo a rispondere. Poi, mentre
si facevano feste grandissime, egli traeva Tomaso da
parte e gli chiedeva arditamente in moglie la fanciulla
adorata.
</p>

<p>
Giunto tra il ribollimento di questi pensieri alla
<span class="pagenum" id="Page_59">[59]</span>
cascina della Torre mise pian pianino la chiave nella
toppa, entrò in punta di piedi per non destare i suoi
vecchi che dormivano nell’altra stanza più interna, e
spogliatosi in fretta andò a letto.
</p>

<p>
Passò la notte senza mai dormire; gli pareva mill’anni
che si facesse giorno, per mandare a effetto il proposito
fatto quasi inconsciamente. Al primo albore indossò
certi non troppo buoni panni da cacciare, calzò
scarponi da fango, si mise al collo il fiaschin del polverino,
ad armacollo la fiasca della polvere e il sacchetto
delle palle, pigliò l’archibugio e uscì.
</p>

<p>
Essendo di domenica, pensava di non trovar persona
in quell’ora, ma girando lo sguardo sulla campagna
vaporosa e guazzosa, scorse a sinistra, poco distante,
un uomo armato come lui, che come lui andava nella
direzion di levante. Riconobbe Marchioto, e subito si
rimpiattò dietro un tronco.
</p>

<p>
Ma colui venne speditamente alla volta sua gridando:
</p>

<p>
— Olà, Biagino! vuoi fare a rimpiattino? Dove vai
così per tempo?
</p>

<p>
Il giovine, fortemente crucciato ma tuttora timido,
rispose che andava a far due passi.
</p>

<p>
Marchioto fece una risata per mostrare che non ci
credeva:
</p>

<p>
— Ah ah ah! e perchè hai preso il tuo archibugio?
</p>

<p>
— Così... per compagnia.
</p>

<p>
— Bugiardo che non sei altro!
</p>

<p>
— Ebbene vado a una mia faccenda segreta, importantissima,
che da un pezzo ho in animo di fare...
</p>

<p>
— Vai a cercar l’orso, nega se puoi! Fegato non
te ne manca davvero! Ma ci vuol altro. Se vuoi andar
sicuro, devi venir con me; quando che no, tu porti pericolo
dello vita. Eh, so bene che mi manderesti alle
forche molto volentieri! Ma questo non fa. Una mano
lava l’altra e tutte e due lavano il mostaccio. Ci aiuteremo
scambievolmente...
</p>

<p>
Biagino fece una scrollatina di testa.
</p>

<p>
Marchioto prese un’impostatura autorevole:
</p>

<p>
<span class="pagenum" id="Page_60">[60]</span>
</p>

<p>
— Hai da sapere che l’orso dorme così profondamente
che non sente nè voci nè ferite nè percosse. Se
abbiamo la fortuna di trovarlo addormentato, lo leghiamo
come niente. Se lo troviamo desto, io lo ammazzo
al primo e tu mi aiuti a strascinarlo. Orsù, è inutile che
tu stia sull’onorevole, hai da venir con me.
</p>

<p>
Marchioto parlava con una tale energia, con tanta
persuasione di sè, che Biagino non potè più nemmeno
supporre la possibilità di resistere: e prima gli andò
dietro come un cagnolino, poi si accompagnò con lui.
</p>

<p>
— Ah ah! — continuava Marchioto, sempre ridacchiando: — te
ne andavi tutto solo contro la bestia
feroce? Con quell’archibugio che non finisce mai. Pare
una pertica. Dimmi un po’: ti serve ad abbacchiare le
noci, eh? Scommetto cento contr’uno che non cogli in
un pagliaio. E cosa c’è dentro? Un pugno di piselli?
Il mio è caricato a doppia palla. Guarda: è uno schioppetto
di buona mira, che ho tolto a un soldato a cavallo
di quelli detti <i>les carabins</i>, lassù a Barzeloneta... E
perchè non hai preso una daga, una squarcina, un coltellone?
Vedi questo ch’io porto accanto? È un vero
pistolese: lama corta, larga, a un filo e mezzo, a tutta
tempera e a tutta prova... Ah ah ah! e tu volevi andar
solo, con quell’armaccia che non è buona a niente?
Queste a casa mia si chiamano baggianate...
</p>

<p>
E così, mentre traversavano campi, prati, vigne, saltavano
fossi e passavan palancole, Marchioto non restava
dal chiacchierare; e or bravava Biagino, or lo beffava,
ora gli diceva una cosa, or un’altra da fargli rinnegare
il mondo.
</p>

<p>
Giunsero in certe bassure selvagge dove la terra non
era lavorata, non era segno di via battuta, e i pruni e
le erbacce qua contrastavano, là chiudevano il passo.
Messe in ordine le loro armi, s’inoltrarono guardingamente.
Poi girarono un bosco per lungo e per largo. E
finalmente videro luccicar la Macra fra tronco e tronco.
</p>

<p>
Marchioto disse:
</p>

<p>
— Sai com’è? Io comincio a perdere la pazienza. E
<span class="pagenum" id="Page_61">[61]</span>
poi dev’essere giusto l’ora della fame. Mangiamo un boccone.
M’offende il digiuno così che mi farebbe cader in
terra svenuto.
</p>

<p>
Uscirono sul greto scabro, ondulato, pieno di vetrici
e di virgulti, sparso di sterpacchi e di seccumi lasciati
dall’ultima piena. Marchioto andò a sedere sopra un
arginetto, presso la corrente, e tirò fuori un bel tocco
di pane. Ma Biagino, ch’era rimasto indietro, mise una
voce di stupore, lo richiamò con un cenno, e gli additò
un tratto più renoso che ghiaioso, impresso da certe
strane orme larghe e potenti.
</p>

<p>
— Lasciami un po’ vedere — disse Marchioto. — Uhei!
quest’è proprio una traccia. E che traccia!
</p>

<p>
— Seguitiamola! — esclamò Biagino.
</p>

<p>
— Seguitiamola pure. Ma qui bisogna altro che baie!
Sta a buona guardia, se vuoi bene alla vita tua; e
lascia fare a me.
</p>

<p>
L’orso, molto bruno e di terribil forma robusta, stava
acquattato sur un poco di rialto erboso. Aveva fiutato
ben da lontano i due che lo cercavano, ma non se ne
dava per inteso; e solo quando vide che giravano lungo
l’acqua cheti e chinati, come per prenderlo nel fianco,
cominciò a fare mal grugno e a mandar fuori certe
voci porcine, che forse volevano dire: — Cristiani di
Dio! badate a quel che fate.
</p>

<p>
Biagino, quando fu presso a cinquanta passi, vide
che l’orso arruffava il pelo e puntava puntava come
fanno i cani prima di dare addosso. Subito, lasciandosi
vincere troppo dall’impazienza, si pose a viso il
suo archibugio, strinse la manetta, fece abbassare il
serpentino, e diè fuoco alla carica. Poi, lesto, si curvò
sotto il fumo per veder se aveva colpito.
</p>

<p>
— Troppo presto! — urlò Marchioto. Ma sparò precipitosamente
anche lui, e riurlò: — Scappa che l’orso
è ferito!
</p>

<p>
L’orso veniva a saltacchione, rugghiando e digrignando.
Di botto si rizzò, massiccio e violento, come
volesse fare alle braccia.
</p>

<p>
<span class="pagenum" id="Page_62">[62]</span>
</p>

<p>
— Ah me! — esclamò Marchioto; e sfoderato il pugnal
pistolese, si fece innanzi per investire la belva alla vita
e metterle una pugnalata nella trippa. Ma urtato nelle
narici da una tanfata, da uno sbuffo di fiato atroce, si
sentì correre un gelo dai piedi ai capelli, un gelo che
gli penetrò nell’ossa, gli passò nel cuore, lo soverchiò.
Rimase ancora un istante immobile, col braccio teso,
in atto bravo; poi la testa gli si empì di paura e via di
galoppo.
</p>

<p>
Biagino si vide perduto; afferrò l’archibugio per la
canna e misurò un colpo disperato al muso dell’orso. Il
colpo cadde a vuoto e l’arma andò in terra. Allora, sul
punto d’aver la stretta, indietreggiò come potè; poi si
cacciò sotto a chius’occhi e combattè a pugni, a calci,
a corpo a corpo. Tutt’a un tratto ecco che gli si sfondò
sotto il sabbione; cadde rovescio; e l’orso addosso.
Dettero in un tonfano, fecero due gran rivoltoloni e si
separarono: la belva si slontanò a nuoto, il giovane
diguazzò tanto che si ritrovò all’asciutto.
</p>

<p>
Stette egli come svenuto qualche tempo, chè aveva
bevuto assai e si sentiva soffocare il cuore; poi a poco
a poco riebbe gli spiriti vitali; e, sollevatosi alquanto,
guardò intorno.
</p>

<p>
L’orso era di là dall’acqua; e un po’ si scrollava
tutto e spruzzava in giro, un po’ si aggomitolava per
leccare uno sdrucio che aveva nella coscia.
</p>

<p>
— L’hai avuta? — mormorò Biagino. — Ti sta bene.
Anch’io mi dolgo tutto da questa parte e butto sangue
per una tua unghiata che mi lascerà il ricordo finchè
campo. Ma voglio la rivincita. Ora com’ora no, perchè
l’acqua m’ha bagnata la polvere e non posso ricaricar
l’archibugio. Ci rivedremo domani. Va pur là che ci
rivedremo!
</p>

<p>
D’improvviso l’orso levò il muso e stette a orecchi
ritti come per distinguere un rumore lontano; poi girò
gli occhietti, che or sembravano argento vivo or carbon
di fuoco; e sospettosamente, gatton gattoni, si mosse
verso un macchione folto e profondo che costeggiava
quella parte del greto.
</p>

<p>
<span class="pagenum" id="Page_63">[63]</span>
</p>

<p>
L’acqua intorbidata dai tuffi, era tornata limpida e
bionda; ogni poco un pesciolino lucente dava un guizzo
e spariva. E Biagino rimaneva lì con la testa bassa,
sdraiato più che seduto, e molle e stracco e scontento.
Cominciava a entrare in uno stato come di sonnolenza,
nel quale veniva perdendo il sentimento della realtà,
quando gli parve di udire un calpestìo affrettato; e,
alzato il viso, scorse alcuni uomini, tutti con armi da
fuoco, i quali zitti zitti, si appostavano qua e là, dove
finiva il macchione.
</p>

<p>
Subitamente scoppiò in lontananza, dalla parte opposta,
un gran rumore di suoni insieme confusi. Il
frastuono crebbe crebbe e si avvicinò: squillavano
trombe e corni, rullavano tamburi, pareva un campo in
movimento, un esercito in marcia. E di lì a poco comparve
la caccia affaccendata. Una frotta d’armati, con
spiedi, spuntoni, mezze picche e partigiane, veniva
innanzi quasi in ordinanza, fiancheggiando quelli che
si sentivano ma non si vedevano. Era un interrogare dal
di fuori, un rispondere dal di dentro, un vociare, un
sonare, un frascheggiare alla maledetta.
</p>

<p>
Biagino, attento e concitato, mormorava tra i denti: — Ecco,
i cacciatori si sono messi alle poste; gli altri
vanno scorrendo e strepitando per scacciar l’orso alla
volta dei compagni. Oh beatissima Vergine degli Orti
fate che non lo trovino! Fate in modo che io lo possa
pigliare, io solo, io solo!
</p>

<p>
Un cane squittì dal più fitto. Un uomo gridò all’erta.
Succedettero due minuti di un silenzio ansioso, quasi
spaventato; poi un tafferuglio, un diavolìo: gli uomini
urlavano a squarciagola, i cani latravano tutti insieme
con orribil modo, le frasche stormivano come agitate
da una gran ventaggine. Alla fine l’aria rimbombò d’archibugiate,
che l’una non aspettava l’altra: e dopo
s’alzò un chiasso di battimani e di voci trionfali.
</p>

<p>
— Ecco fatto! — pensò Biagino, mordendosi le mani. — Il
mio orso è bell’andato. Me l’hanno ammazzato a
furore di popolo... Quanti sono? Un’armata. Quei di
<span class="pagenum" id="Page_64">[64]</span>
Cavalermaggiore, quei di Cavalerleone, quei delle cascine...
Tutti contro quella povera bestia! Uh, mi vergogno
per loro!
</p>

<p>
Si rizzò, raccattò l’archibugio, spense rabbiosamente
la miccia, e s’incamminò dalla parte per cui era venuto.
</p>

<p>
Attraversato il bosco, passati i terreni incolti, cominciò
a vagare senza direzione certa per luoghi coltivati
ma ineguali e frastagliati. Di quando in quando
si soffermava e minacciava con la mano come se facesse
un proposito di vendetta. Poi si pentiva e si rincamminava,
dicendo tra sè: — E perchè mi dovrei vendicare?
Marchioto è più bello di me; ben veduto, ben voluto, il
più gentil galante di tutto questo vicinato. In coscienza
non gli posso dar colpa se vuole sposar Clara: ognuno
cerca di fare il fatto suo in tutti i modi che può. Non
posso pigliarmela con Tomaso. Non ci mancherebbe
altro!... Ah, se mi fossi potuto sfogare con l’orso! — Si
mordeva il dito, lo alzava iratamente e sollecitava il
passo.
</p>

<p>
E continuando a camminare, ora si proponeva di farsi
soldato e passare i monti; ora si risolveva di passare il
mare, d’andar lontano lontano, in parte dove non fosse
conosciuto, dove nessuno più trovar lo potesse. Sospirava
la venuta della notte, senza sapere perchè; e gli
era d’un certo sollievo volgere gli occhi verso occidente,
donde veniva una gran nuvola procellosa, che s’opponeva
al sole, nascondeva le montagne, e gettava sulla
pianura un’immensa ombra sinistra.
</p>

<p>
Dopo un altro po’ di strada, oppresso da un senso
di desolazione, di solitudine infinita, si lasciò andare
sulla proda d’un campo; e stette inerte, con le gomita
sulle ginocchia e il capo nelle mani.
</p>

<p>
Passò mezz’ora, un’ora forse. Di subito s’avvide che
l’aria si oscurava; e sbigottito dal pensiero del padre
e della madre che dovevano stare in angustia non vedendolo
tornare, balzò in piedi, risoluto d’andare diviato
a casa.
</p>

<p>
Va e va, piegando senz’accorgersene un poco a diritta,
<span class="pagenum" id="Page_65">[65]</span>
dopo parecchi andirivieni, riuscì in una strada maestra.
Vide un piccolo tabernacolo mezzo rovinato, e riconobbe
il luogo; seguitando ad andare avanti in poco
d’ora, si sarebbe trovato alla Rivarola. La cascina era
laggiù, coperta dagli alberi e dalle macchie che rivestivano
le rive tortuose del piccolo Arian.
</p>

<p>
Il giovine stette fra due: il dovere voleva, ch’egli
non tardasse a rassicurare i suoi, d’altra parte avrebbe
dato la metà del suo sangue per riveder Clara. — Vederla — pensava, — anche
di nascosto, anche alla
sfuggita; poi sarà quel che sarà. — Titubava ancora,
quando gli balenò in mente un altro pensiero: — Ella
è là fuori, a sedere come al solito, e c’è Marchioto! — Gli
entrò nell’anima lo spasimo della gelosia, e non
potendo più resistere, pigliò la corsa.
</p>

<p>
Arrivò all’Arian; sopra vi era un ponticello di legno;
e a destra e a sinistra certi olmi bassi, annosi e frondosi
che formavano una gran vôlta buia. Da quel buio
venne subitamente una voce, la voce di Clara:
</p>

<p>
— Chi è? chi è là?
</p>

<p>
Il giovane fissò gli occhi da quella parte, distinse la
snella figura appoggiata alla pertica che serviva di
parapetto, e rispose quasi timidamente:
</p>

<p>
— Sono io, sono Biagino Ghiliestra.
</p>

<p>
Clara fu per mettere un grande strido, si rattenne,
fece un segno di croce, e domandò:
</p>

<p>
— Siete proprio voi? Siete vivo? Marchioto vi ha
veduto morire!...
</p>

<p>
— Ah, l’ho scampata bella! l’ho scampata grossa!
Posso attaccare il voto alla Madonna degli Orti che
un’altra così non la scampo più!
</p>

<p>
Ella si staccò dalla pertica, si accostò e riprese:
</p>

<p>
— O Gesù benedetto! e Marchioto ha giurato e spergiurato
che vi aveva veduto morire! Mio padre appena
ebbe tanta pazienza che lo lasciasse finire; alzò la
voce contro e glie ne disse tante e poi tante. Gli disse
questo: — Poichè tu sei solo bravo al mondo, dovevi
adoprare la tua bravura in difesa del povero Biagino.
<span class="pagenum" id="Page_66">[66]</span>
Sei un can traditore. Levamiti d’innanzi. — Marchioto
rispose, cercò di scolparsi, non vi riuscì e andò
via tutto arrabbiato e minaccioso con la testa. Allora
mio padre partì per i boschi di Macra con gli uomini
della cascina. E ora sono là che vi cercano. Io m’ero
buttata ginocchioni in un canto e avevo principiato un
po’ di rosario. Poi, rimasta sola, non ho più saputo
che fare di me, son venuta qui e stavo sull’aspetto...
Gesù vi ringrazio che colui ha giurato il falso!
</p>

<p>
Si mossero tutti e due, passo passo, concordemente.
</p>

<p>
Clara ripigliò:
</p>

<p>
— Avrete bisogno di ristorarvi?
</p>

<p>
Biagino rispose:
</p>

<p>
— Non ho più nè fame nè sete in questo momento.
E poi a casa troverò bene qualcosa.
</p>

<p>
— Siete ferito?
</p>

<p>
— Una graffiatura sulla spalla sinistra. A casa mi
farò ungere con grasso di carne secca o con olio di
noce, e domani sarò bell’e guarito.
</p>

<p>
Giunti dinanzi alla Rivarola, ella mise adagino il
braccio dentro al braccio di lui, e glielo strinse un
poco. Così, a braccetto, voltarono, traversarono l’aia,
entrarono nella stanza terrena vuota e oscura.
</p>

<p>
Clara si scostò subito e disse:
</p>

<p>
— Biagino, mi date una mano a ravvivare il fuoco?
</p>

<p>
— Volentieri! — esclamò il giovine. E appoggiato
l’archibugio in un canto, andò a tentoni verso il focolare
dove traluceva un po’ di brace.
</p>

<p>
— Dopo metteremo il paiuolo — prosegui la fanciulla, — e
faremo la polenta. Cacio, ricotta e buon
cuore non ne manca. Appena mio padre sarà di ritorno,
e non può tardare, manderò a chiamare i vostri
e ceneremo tutti insieme in santa pace. Voi racconterete
quello che vi è accaduto...
</p>

<p>
— Volentieri.
</p>

<p>
Tacquero e stettero immobili nelle tenebre, incerti
l’un dell’altro, e come sgomentati dal martellare che
facevano i loro cuori. A un tratto Biagino riudì la
voce di Clara, armoniosa, soave ma un po’ risentita:
</p>

<p>
<span class="pagenum" id="Page_67">[67]</span>
</p>

<p>
— Ma ooh! non avete niente da dirmi? Nemmeno
stasera? Nemmeno così... da solo a sola?
</p>

<p>
A queste parole, Biagino fu preso da tal commozione
che non seppe se non balbettare:
</p>

<p>
— Che volete che vi dica? che volete che vi dica?
</p>

<p>
— Quel che avete nel cuore.
</p>

<p>
— Allora vi dirò che sono contento di trovarmi qui
con voi... Una contentezza così, dopo quello che ho
sofferto in questi due anni, non me la poteva mandare
che Dio. Due anni in cui non ho veduto altro, non ho
sentito altro, non ho pensato a nessun’altra cosa fuori
che a voi, Clara. Vi avevo sempre davanti agli occhi
di giorno: vi sognavo di notte, tutte le notti... E anche
in questo momento mi par di sognare. Se sapeste che
momento è questo per me!... Vi amo proprio infino
alla tomba... Siete tutta la mia speranza al mondo...
</p>

<p>
— Basta!... Meno male che avevo indovinato! Ma
vedendovi indugiar tanto, cominciavo a dubitare. In
certi casi, vedete, l’indugio porta danno. Mancano modi?
Belle cose! Insomma è stata una gran tribolazione. E
poi, e poi, sentiamo un po’, come vi è saltato il grillo
d’andar a cercare l’abbraccio di un orso, quando...
</p>

<p>
Non finì la frase, gli gettò le braccia al collo, lo
strinse con tutta la sua forza; poi si scostò di nuovo,
impetuosamente, e soggiunse così da lontano:
</p>

<p>
— Mio padre lo sa che ci vogliamo un ben dell’anima!
Dunque...
</p>

<div class="chapter">
<p>
<span class="pagenum" id="Page_69">[69]</span>
</p>

<h2 id="spaventi">DUE SPAVENTI
<span class="smaller">(Novella).</span></h2>
</div>

<p>
<span class="pagenum" id="Page_71">[71]</span>
</p>

<p>
Verso la fine d’aprile dell’anno 1836, il mio amico
e fratello d’armi Paolo Gagliardi mi scrisse di venire a
tenergli un po’ di compagnia alla Vernea, presso Lombriasco,
dove viveva ritiratamente, vigilando le faccende
campestri di tre o quattro contadini.
</p>

<p>
Non essendo occupato, potevo partir subito; se non
che era una stagionaccia incostante, bisbetica, ora primaverile,
ora autunnale; in cui si passava dal vento
piovoso al nevischio, da questo alla gragnuola.
</p>

<p>
La mattina di lunedì, 2 maggio, fui preso d’impazienza,
e benchè il tempo fosse chiuso, la gola del
Moncenisio, e le falde delle Alpi biancheggianti di neve,
feci attaccare, montai nel mio legnetto e uscii di città.
</p>

<p>
Nel viaggio fino a Carignano, non mi accadde nulla
di particolare. A Carignano mi fermai più del solito
per dar riposo al cavallo, chè le strade erano guaste e
faticose. E ripartii.
</p>

<p>
Il tempo si era andato sempre più rabbuiando; balenava
e brontolava. Vennero pochi goccioloni, e subito
dietro una pioggia che in un momento diventò diluvio.
Il mantice del legnetto e la mia coperta da campo mi
riparavano molto bene, il cavallo trottava come niente
fosse, eppure andavo avanti mal volentieri. Il rimbombo
del tuono mi urta i nervi, promuove in me inquietudine,
irritazione, direi quasi una avversione d’istinto.
Invece il rimbombo delle artiglierie, in guerra, ha
sempre raddoppiato il mio spirito marziale e infusa
la volontà di assalire braveggiando il nemico; in pace,
<span class="pagenum" id="Page_72">[72]</span>
quando è segno di salute e di gioia, mi fa provare un
misto di desiderio e di malinconia, un senso di nostalgia
bellicoso. Andavo avanti contro voglia; e come
i lampi a zig-zag, sinuosi, ramificati, diffusi, ora bianchissimi,
ora rosseggianti, si riflettevano nella strada
già allagata e mi accecavano; come lo strepito orrendo
echeggiava nelle nuvole basse e mi assordava: maledicevo
il momento in cui mi ero messo in cammino, e
mormoravo tra i denti, a mo’ di giaculatoria, la famosa
frase del maréchal Ney: «<i>Je voudrais bien savoir quel
est le Jean-f... qui dit n’avoir jamais eu peur!</i>».
</p>

<p>
Di repente una scintilla immane, un globo di fuoco,
scoccò da nube a nube, turbinò veementissimo a mezz’aria,
esplose dentro un albero che s’alzava con maestosa
chioma a destra della strada, e lo guastò da cima
a fondo.
</p>

<p>
In quel subito vidi tutto color di sangue, mi credetti
incenerito, annientato; e, senza sapere quel che facevo,
menai una violenta frustata ai cavallo esterrefatto. La
povera bestia s’impennò, voltò corvettando e saltabeccando
in un viale a sinistra, andò a dar di cozzo in un
portone serrato.
</p>

<p>
Smontai: ma ero così abbacinato, così intronato, che
invece di picchiare e chiedere ricovero, mi diedi a
strigare le guide, che mi ero lasciato scappar di mano.
</p>

<p>
In quella che mi affannavo, tremando convulsamente,
il portone si spalancò, un contadinotto tirò sotto il portico
il cavallo e il legnetto: un uomo attempato, in
mezza livrea, mi porse un ombrello aperto, dicendo
premurosamente:
</p>

<p>
— Entri, entri, Gesù e Maria, ero all’ultimo piano
e ho visto tutto! Sono io che ho avvertito monsù e madama.
Venga, venga. Vuole appoggiarsi ai mio braccio?
Passi, passi...
</p>

<p>
Così dicendo, stava lì, senza avvedersi che m’impediva
il passo. Alla fine se ne accorse, si mosse, e io
gli andai dietro.
</p>

<p>
Traversato un cortile, che in quell’ora, con tutta
<span class="pagenum" id="Page_73">[73]</span>
quell’acqua, pareva un lago in burrasca, arrivammo alla
porta di casa. Il padrone e la padrona mi aspettavano
ritti sulla soglia. Lui, era alto, asciutto, con una capigliatura
di splendida candidezza, che faceva parere
più bronzina la faccia rasa e rugosa. Lei anzi piccola
che no, e un po’ pingue, aveva conservato essa pure
molti capelli, e due folte ciocche castagne tirate indietro,
le ornavano la faccia pallidetta, ove traspariva una
bellezza passata, sfiorita, ma non ancora senile. Tutti
e due portavano il bruno grave, e la loro presenza dimostrava
una dignità riposata, un po’ malinconica, che
moveva a venerazione insieme e a simpatia.
</p>

<p>
Non si perdettero in parole di complimento, mi condussero
in un salotto vicino, mi fecero sedere dinanzi
al caminetto, e prendere una buona fiammata e una
tazza di caffè. Io dissi il mio nome, il vecchio signore
mi disse il suo: Pietro Francesco Gindri. Si parlò del
più e del meno. Tanto il marito che la moglie mostravano
quell’urbana disinvoltura di modi che è propria
delle persone sfranchite nel conversare con tutti. L’uno
amava la pittura, l’altra la musica. Di faccia al caminetto
vi era un pianoforte; e alle pareti, come tappezzeria,
un chiaroscuro in cui erano figurate la quattro
stagioni: un vecchierello tutto intirizzito, con le braccia
ficcate fino ai gomiti in un gran manicotto, simboleggiava
l’Inverno; una vispa forosetta, emergente da una
rigogliosa fioritura, la Primavera; l’Estate era un adulto
seminudo che percoteva le biade con coreggiato; l’Autunno
una venditrice di frutta con una pezzuola annodata
intorno al capo e un po’ di scialluccio.
</p>

<p>
Il signor Gindri mi disse che quella tela, eseguita sul
luogo, era opera di Antonio Amaretti, da Pancalieri,
un giovane che attendeva con molto profitto alle bellezze
dell’arte e agli studi che si competono a un artista
giudizioso.
</p>

<p>
S’avvicinava intanto l’oscurità della notte; la pioggia
continuava alla dirotta, scrosciando più rovinosamente
che mai.
</p>

<p>
<span class="pagenum" id="Page_74">[74]</span>
</p>

<p>
Il padrone chiamò il servitore perchè accendesse il
lume, poi si rivolse a me:
</p>

<p>
— Come si fa a viaggiare con questo tempaccio? Il
diavolo non andrebbe per un’anima.
</p>

<p>
E la padrona con una gentilezza che veniva direttamente
dall’animo:
</p>

<p>
— Faccia della necessità virtù, e per questa sera,
accetti di stare con noi.
</p>

<p>
E poichè rimanevo sospeso, non per dubbio ma così
per cerimonia, il signore riprese:
</p>

<p>
— Parlo sul serio, sa. Sono pratico delle strade: a
quest’ora devono essere assolutamente impraticabili. Le
acque dei fossi rigurgitano e allagano. E poi, e poi...
Badiamo di non fare qualche imprudenza.
</p>

<p>
Si cenò in una stanza dipinta tutta a fresco, rappresentante
un pergolato fatto di pampini, ricco d’uva,
sparso di augelletti variopinti che rallegravano l’occhio.
Però la cena non fu lieta. Il contegno dei due ospiti
verso di me continuava ad essere correttissimo, ma a
momenti vedevo divenire più intensa, più cupa quella
malinconia che quasi sempre stava sul volto del marito;
vedevo la moglie abbassare mollemente la testa e rimanere
come assorta in un pensiero nascosto, famigliare
alla mente e più forte su quella che la mia presenza. Poi
si cambiavano, sorridevano a fior di labbra e riprendevano
il discorso.
</p>

<p>
Da queste e da altre cose che vedevo e sentivo, cominciavo
a comprendere che i signori Gindri vivevano
tutto l’anno in quel luogo appartato e solitario. Essi
dovevano avere idee e opinioni particolari, ben radicate
nel cervello, modi di operare divenuti per lungo
uso ordinari e abituali: mi proposi quindi di non contraddirli,
di fare il possibile per non riuscire noioso o
importuno, per non recar loro il minimo incomodo.
</p>

<p>
Dopo cena si tornò nel salotto delle quattro Stagioni,
dinanzi al caminetto.
</p>

<p>
Qui bisognava indovinare come i coniugi usassero
passare la serata: se giocando, se sonando, se leggendo.
<span class="pagenum" id="Page_75">[75]</span>
Mentre stavo facendo qualche congettura, la
signora Gindri disse:
</p>

<p>
— Oggi è giorno di posta. Fortuna che è arrivata
prima del solito, se no ci mancherebbe la <i>Gazzetta
Piemontese.</i>
</p>

<p>
— Sarebbe un inconveniente — mormorò il signor
Gindri; e soggiunse volgendosi a me: — La gazzetta
è una gran bella invenzione. Siamo qui, lontani dalla
città, quasi segregati dal genere umano, eppure ogni
giorno corrispondiamo in certo modo con tutti i popoli
della terra!
</p>

<p>
— Penso anch’io così — risposi. — La sera, dopo
passeggiato, me ne vado al caffè. Lì combino tre o
quattro amici, leggiamo le gazzette, poi c’ingolfiamo
nella politica: e ognuno, secondo la propria opinione,
ordina eserciti, allestisce navigli, apre arsenali, sottoscrive
alleanze o bandisce asprissime guerre.
</p>

<p>
Il signor Gindri aveva già preso e spiegato un foglio
che stava sul caminetto, vicino al lume; e la signora
s’era rigirata sul suo seggiolone e spingeva innanzi
la faccia, come chi si dispone a sentir cosa che assai
gli prema.
</p>

<p>
— Permette? — mi domandò ancora il vecchio signore
accomodandosi gli occhiali.
</p>

<p>
— Si figuri! — esclamai. — Anzi, mi fa un favore.
</p>

<p>
E così egli cominciò a leggere, tralasciando certi
passi, fermandosi su certi altri:
</p>

<p>
— Dunque vediamo un po’:<i> America Settentrionale.
(Dai fogli di Nuova York del 24 marzo). Il generale
Gaines ha fatto il seguente accomodamento con gl’indiani
della Florida: — Gl’indiani ed i loro capi si ritireranno
al di là di Wildocooclui...</i> Me ne rallegro moltissimo.
<i>Impero ottomano.</i> Niente. <i>Grecia. Leggesi nella
Gazzetta d’Augusta: «Scrivono da Larissa che le truppe
turche quivi concentrate cominceranno quanto prima le
loro operazioni contro le bande dei malandrini...</i> E va
bene, facciano pure. <i>Una lettera da Lamia, in data dell’11
di marzo, parla di un combattimento accaduto coi clefti.</i>
<span class="pagenum" id="Page_76">[76]</span>
Devo leggere? No, eh? Tiriamo via. <i>Impero Russo.</i>
Niente d’importante. <i>Alemagna, Berlino, 15 aprile. Dappertutto
si attende a piantar fabbriche di zucchero di
barbabietole</i>... Oh gioia! <i>Gran Bretagna. Londra, 22
aprile. Nessuna nuova politica è corsa stamattina alla
Borsa</i>... Uhm! <i>Portogallo... Spagna... Francia... Notizie
d’Algeri. Il</i> Moniteur <i>stampa un lunghissimo ragguaglio
del generale Rassatel al maresciallo Clauzel sulla recente
spedizione di Medeah</i>... Ah, ah! — s’interruppe,
percorse con l’occhio tutta la pagina e riprese: — Insomma
i cabaili combattono da eroi, ma che vale? Oh,
oh! <i>Dicesi dagli arabi che Abd el Kader, abbandonato
dai suoi, si è ritirato verso Marocco.</i> Possibile? Ehm!
sarà un inganno militare, uno stratagemma. <i>Notizie posteriori.</i>
Vediamo le notizie posteriori... <i>2 maggio. 11
antim. Il corriere del Moncenisio di questa mattina è
tuttavia in ritardo</i>... Al solito. <i>Oggi perdura il freddo</i>...
Infatti! <i>Il Journal de Paris reca, che il 21 Iriarte con
un battaglione sostenuto dal presidio di Pamplona, assalì
i carlisti trincerati a Balascoin</i>... Se la facessero finita?
E qui? Non avevo veduto! <i>Il dissapore fra Mendizabal
ed Isturitz finì con un duello alla pistola: niun dei combattenti
rimase ferito: essi si separarono a mediazione
dei padrini: ma più nemici che mai.</i> Bella riuscita!...
<i>Sua Maestà l’arciduchessa di Parma è arrivata il 28
aprile a Milano da Piacenza, scendendo col suo seguito
all’I. R. palazzo di Corte.</i> Amen! <i>Interno. Genova, 27
aprile. Notizie marittime. Notizie commerciali.</i> Questo
non fa per noi. <i>Torino. Osservazioni meteorologiche...
Annunzi — Avvisi... Spettacoli</i>...
</p>

<p>
— Appunto — disse la signora; — che cosa si rappresenta
al Carignano?
</p>

<p>
— Ecco qui: <i>Teatro Carignano... Ballo Sofia di Moscovia;
composto e diretto dal Coreografo Monticini.
Teatro D’Angennes. Compagnia Drammatica al servizio
di S. S. R. M. La Fiera. Circo Sales</i> (alle ore 5.30). <i>Esercizi
di cavallerizza eseguiti dalla Compagnia Guillaume.</i>
</p>

<p>
Domandai alla signora se le piacesse il teatro. Ella
<span class="pagenum" id="Page_77">[77]</span>
si scosse un poco, a guisa di chi è colto da un’interrogazione
imbarazzante, poi accennò di sì, e stette a
capo basso, quasi la sua anima, sollevata un momento,
ricadesse ad un tratto in un abbandono estremo.
</p>

<p>
— Se le piaceva il teatro? — esclamò il signor Gindri. — Altro!
L’opera seria, l’opera buffa, l’opera-ballo; il
dramma, la commedia... Ma poi è venuta la tragedia, la
catastrofe. E addio!
</p>

<p>
Un lungo silenzio successe a queste parole.
</p>

<p>
Marito e moglie guardavano fisso fisso il fuoco, immobili
come due statue. Io pensavo: — O mi diranno ciò
che fu questa catastrofe, e mostrerò di condolermi; o
non mi diranno niente, e io rispetterò il loro segreto.
</p>

<p>
Non mi dissero niente. A un punto il marito pigliò le
molle come per rattizzare o ravvivare il fuoco: tramestò
la cenere, scompigliò tizzi e carboni, e riprese, riponendo
lo strumento al suo posto: — Mutiamo discorso,
parliamo d’altro. Adesso rileggerò la gazzetta, la spedizione
di Tencah, di Medeah... Tanto per far tardi.
Poi voltandosi meno afflitto, meno crucciato, e con una
specie di rammarico d’aver parlato in quel tono e in
quel modo, mi disse: — Ma lei dev’essere stracco morto?
Senza complimenti...
</p>

<p>
E la moglie con una voce ancora un po’ alterata, ma
quanto mai si può immaginare dolce e persuasiva:
</p>

<p>
— Senta: se mai la camera è pronta...
</p>

<p>
Accettai volentieri quell’offerta opportuna e cordiale:
dal canto mio avevo sonno, e probabilmente dal canto
loro i miei ospiti non vedevano l’ora di rimaner di
nuovo soli a pascersi di malinconia.
</p>

<p>
La signora scosse un campanello e al servitore che
entrò, disse:
</p>

<p>
— Giacomo, accompagnate questo signore alla camera
gialla.
</p>

<p>
Ci augurammo scambievolmente la buona sera e la
buona notte, e ci separammo.
</p>

<p>
Giacomo mi fece lume su per una scala di pietra, fino
al primo pianerottolo, m’introdusse nella camera che
mi era destinata e disse:
</p>

<p>
<span class="pagenum" id="Page_78">[78]</span>
</p>

<p>
— La sua sacca da viaggio è già lì sul sofà. Se ha
bisogno di qualche altra cosa?...
</p>

<p>
— Grazie, non ho bisogno di nulla.
</p>

<p>
— Oggi ha passato un brutto quarto d’ora. Si ha un
bel dire. Uno può aver più coraggio di Napoleone, ma,
cospetto! col fulmine non si scherza. Basta, il dormire
le farà bene... Mi comanda?
</p>

<p>
— Andate pure.
</p>

<p>
Il servitore mi porse il candeliere e se ne andò.
</p>

<p>
La camera gialla era molto grande e sfogata, parata
con carta canarina, simile nel colore alla stoffa un po’
sbiadita che soprastava alle finestre, al letto e ricopriva
i mobili. Questi erano tutti di mogano, di classico
disegno, eccetto una consolle alla rococò, sopra la
quale stava uno specchio con la luce tutt’un pezzo e la
cornice a fogliami.
</p>

<p>
Cavai dalla sacca la biancheria da notte, posai sul comodino,
accanto all’orologio e all’anello, il tomo decimo
di <i>Lo spettatore Italiano</i>, mi spogliai ed entrai in letto.
</p>

<p>
Siccome per solito non posso addormentarmi senza
scorrere qualche pagina, presi il volume, lo aprii a
caso, trovai un articolo intitolato <i>Filosofia</i>, e lessi quanto
segue:
</p>

<p>
«<i>Mercè della filosofia, i vampiri sono iti fuori di
moda. Perchè dir non possiamo lo stesso degli spettri
e delle fantasime? Tuttavia, se la fede alle apparizioni
non è ancora morta del tutto, essa almeno più non vive
che nelle menti ristrette e nel volgo pusillanime e rozzo.</i>
</p>

<p>
<i>Nel libro di Flegone, liberto dell’imperatore Adriano,
in mezzo a mille racconti da veglia, trovasi la seguente
storiella ch’ei dice avvenuta in Ipate, città di Tessaglia.
È dessa una delle poche favole di questo genere, trasmesseci
dagli antichi, che molto si rassomigli alle superstiziose
invenzioni moderne.</i>
</p>

<p>
<i>Filinnione, unica figlia di Demostrato e di Carito, morì
in età da marito: gl’inconsolabili suoi genitori fecero
seppellire insieme col suo cadavere gli ornamenti e gli
arredi che la fanciulla aveva avuto più cari mentre
<span class="pagenum" id="Page_79">[79]</span>
viveva. Alcun tempo dopo ch’ella fu morta, un giovane
signore, per nome Macate, venne ospite in casa di Demostrato,
ch’era suo amico. Una sera, essendo Macate
in sua camera, Filinnione, di cui questi non sapeva la
morte, gli apparisce, gli dichiara il suo nome, e lo
induce con mille vezzi a corrisponderle. Macate in
pegno di affetto, regala a Filinnione una coppa d’oro,
e si lascia trarre di dito un anello di ferro che usava
portare. Filinnione dal canto suo, gli fa dono del suo
monile e di un anello d’oro; indi prima dell’aurora sen
parte.</i>
</p>

<p>
<i>La notte seguente, ella ritorna all’ora medesima. Nel
frattempo che stavano insieme, Carito mandò una vecchia
fantesca nella stanza di Macate onde vedere ciò
ch’egli facesse. Questa donna tornò indietro ben presto,
tutta smarrita, a dire alla sua padrona che Filinnione
trovavasi con Macate in ragionamenti. La trattarono qual
visionaria, ma siccome ella persisteva in accertare che
quanto diceva era il vero, giunto che fu il mattino, Carito
andò dal suo ospite e gli chiese se la fantesca non
l’avesse tratta in errore. Macate confessò che la vecchia
non aveva mentito, narrò tutte le circostanze di quanto
gli era accaduto, e mostrò il monile e l’anello d’oro, che
la madre riconobbe per quei di sua figlia. Questa vista
ridestò nel suo animo il dolore d’averla perduta; ella
gettò spaventevoli grida, e supplicò Macate di avvertirla
quando la sua fanciulla ritornasse; il che egli fece.
Il padre e la madre la videro, e le corsero incontro per
abbracciarla. Ma Filinnione, abbassando gli occhi, con
mestissimo sembiante lor disse: «O padre mio! O madre
mia! Voi distruggete la mia felicità coll’impedirmi, mediante
l’intempestiva vostra presenza, di vivere soltanto
tre giorni, insieme col vostro ospite, nella paterna magione,
e di avervi qualche dolcezza, senza in nulla turbarvi.
La vostra curiosità vi riuscirà funesta, perchè io
men ritorno all’asilo della morte, e noi mi piangerete
non meno di quanto faceste quando fui posta sotterra
per la prima volta. Ma io vi ammonisco che non son
<span class="pagenum" id="Page_80">[80]</span>
qui venuta senza il volere de’ numi». Dette queste parole,
ella cadde morta, e il suo corpo venne esposto
sopra di un letto, agli occhi di tutta la gente di casa.</i>
</p>

<p>
<i>Si andò poscia a visitare il sepolcro di Filinnione e
non vi si rinvenne il suo cadavere; eranvi solamente
l’anello e la coppa d’oro che Macate le aveva regalato.
Macate, pien di vergogna per aver dormito con uno
spettro, di propria mano si uccise. Riesce inutile il far
commenti sopra l’assurdità di questa favola</i>».
</p>

<p>
Chiusi il volume, tenendovi dentro l’indice per segno,
e volli meditare un poco sulla credenza nelle apparizioni
dei morti, credenza di tutti i tempi, comune a
tutti i popoli. Che mai può essere? Una prova dell’insanabile
debolezza della mente umana? Un argomento
confermativo dell’immortalità dell’anima? Quante volte
non mi sono affaticato a rintracciare nella memoria
l’origine di certe impressioni sottilissime e misteriose
avute Dio sa quando, forse in un’altra vita! Quante volte
non ho desiderato con tutte le potenze del cuore di
rivedermi dinanzi, sin pure per pochi istanti, l’immagine
di qualcuno dei miei poveri morti!
</p>

<p>
Intanto, a poco a poco, la sconnessione delle idee
divenne confusione; i sensi si assopirono; perdetti ogni
volontà, ogni intenzione. Nel dormiveglia mi parve ancora
di dover fare qualche cosa, ma non seppi più che...
</p>

<p>
Passò un’ora, forse due, forse tre. D’improvviso mi
scossi, spalancai gli occhi, feci quasi un balzo sul letto.
Non era più solo. Alla luce tremola e impura della
candela fungosa vedeva una fanciulla, vestita da ballo
con eleganza congiunta a semplicità, che si moveva per
la camera senza fare il più piccolo rumore; e ogni
poco si fermava a guardarsi nello specchio ch’era sopra
la consolle, come vagheggiasse la sua bellezza, la sua
acconciatura, il suo abbigliamento. Chi poteva essere?
Una povera pazza? Una sonnambula? Non volevo credere
a quello che vedevo, e stavo lì senza batter occhio,
senza trar fiato. Tutt’a un tratto osservai, o mi parve
d’osservare che le carni e le vesti di quella figura non
<span class="pagenum" id="Page_81">[81]</span>
avevano rilievo e colore distinto, che quel corpo non
gettava ombra nè sul soffitto, nè sulle pareti, nè sul pavimento!
Volli accertarmi. La maledetta candela, filò,
si affiochì e si spense. Pensai di riaccenderla, di rompere
quel silenzio sepolcrale con qualche domanda: il
pensiero se ne arretrò spaventato. Fu uno spavento
istantaneo, prepotente, atroce. Fu come se il cervello
si vuotasse di sangue e d’un tratto si riempisse da scoppiare;
come se il midollo, i nervi, tutto ciò che conferisce
alle membra la forza del muoversi si disfacesse
nel sudore di morte che m’inondò la persona. Non vedevo,
ma sentivo tuttavia la presenza della forma femminile.
Ecco che ella si staccava dallo specchio e veniva
verso il letto, leggera come una piuma, trasparente come
un velo, e allungava le mani verso gli oggetti d’oro che
stavano sul comodino. Ero più certo di questo che della
morte; provavo un impulso, una smania di fuga, e insieme
un intormentimento strano, resistente all’impero
della volontà. Mi trovavo come rinfanciullito, rimbambinito,
tornato al tempo in cui non ardivo salire le
scale di casa all’oscuro o penetrare da me solo nel boschetto
che stava dietro la nostra villa...
</p>

<p>
Sì, ero andato soldato pauroso come una lepre, ma
mi avevano guarito. E mi si affacciava alla mente il
giorno in cui avevo ricevuto il battesimo del fuoco, e
quello in cui avevo fatto la mia comparita in Parigi
con la rilucente divisa di capo squadrone degli ussari
e la sciabola d’onore guadagnata un mese avanti in battaglia.
I militari spagnuoli fanno distinzione tra bravura,
coraggio, intrepidezza, valore. Essi dicono: — Egli
fu bravo in quel giorno. — Io ero stato bravo in parecchi
giorni della mia vita, ma in quella notte non
era più buono a niente. A che mi servivano l’età, l’educazione,
l’esperienza, e il fatalismo quasi maomettano
acquistato sui campi? Un altro po’ e cadevo in deliquio
come una femminuccia! Come mai? Come mai? E cercavo
di comprendere, di raccapezzarmi. Che mi era
accaduto? Cos’era stato? Un fenomeno morboso, sintomo
<span class="pagenum" id="Page_82">[82]</span>
di una malattia che stavo covando? Un abbaglio,
un vedere che aveva fatto la mia mente d’un’immagine
non vera, tutta di fantasia? La continuazione a occhi
aperti d’un sogno incominciato a occhi chiusi? Avrei
dato la metà del mio sangue per potermi capacitare che
quello era stato un sogno, magari d’un’intensità, d’un’evidenza,
d’un persistenza straordinaria; per poter
cancellare dalla memoria quelle ore ignominiose. Ma
era impossibile. Di tanto in tanto mi accomodavo, mi
rannicchiavo per dormire: ma l’oscurità e il silenzio,
invece di conciliarmi il sonno, me lo guastavano. Avevo
certi arricciamenti di capelli sensibili, quasi dolorosi,
certi brividi veementi e prolungati; e un odore, non
so se vero o immaginario: l’odore ingrato delle stanze
state molto serrate, mi mozzava il respiro...
</p>

<p>
Alla fine, quando meno me l’aspettavo, mi arrivò all’orecchio
il canto di un gallo. Mi parve che quella
voce balda dissipasse l’orror della notte. Riebbi come
per incanto il sentimento della realtà; e vestitomi a
mezzo, andai francamente ad aprire una finestra. Era
già fatta l’alba, un’alba senza albore, e si distinguevano
gli alberi rabbaruffati dal soffiar tempestoso del vento,
e la campagna disfiorata dalla tropp’acqua caduta. Mi
appoggiai al davanzale, esposi la faccia all’aria pura, e
stetti lì finchè non ebbi preso ristoro, finchè non fui
di nuovo ben presente a me stesso.
</p>

<p>
Mentre finivo di vestirmi, riandavo le impressioni
della torbida nottata trascorsa, e guardavo d’intorno per
vedere se potevo scoprire un segno che mi cavasse di
dubbio, una traccia indicante la via seguita dalla misteriosa
fanciulla nell’entrare o nell’uscire. L’uscio di scala
era chiuso, l’altro dirimpetto, che metteva in qualche
stanza più interna, era mezzo aperto. Si vedeva un ragnatelo
lassù in cima, che andava dal battente allo stipite
con tutti i suoi cerchi fini fini e i suoi raggi come
una ruota. Se l’uscio fosse stato aperto un po’ più o
chiuso affatto, il ragnatelo si sarebbe subito stracciato.
Provai, mossi il battente, il ragnatelo si stracciò e una
<span class="pagenum" id="Page_83">[83]</span>
parte rimase penzoloni dallo stipite. Dunque quell’uscio
non era stato toccato...
</p>

<p>
Stando così fermo, in atto di chi pensa, mi parve di
sentire un calpestìo. Mi affacciai al pianerottolo e vi
trovai Giacomo.
</p>

<p>
— Cospetto! — diss’egli, facendomi un inchino. — Lei
è molto mattiniero. Come ha riposato stanotte?
</p>

<p>
— Così, così — risposi, rientrando in camera.
</p>

<p>
Il servitore mi seguì.
</p>

<p>
— Solo così così? Me ne rincresce. Un po’ d’agitazione,
eh? C’era da aspettarsela.
</p>

<p>
Mi annodai la pezzuola al collo, mi abbottonai il panciotto,
indossai l’abito e mi lasciai andare sul sofà.
</p>

<p>
— Vuol prendere il caffè? — riprese Giacomo.
</p>

<p>
— Grazie; lo prenderò più tardi.
</p>

<p>
— Bene, lo prenderà con <i>monsù</i> e <i>madama</i>. Si levano
sempre presto. Oggi poi c’è la messa da morti qui nella
cappella di casa.
</p>

<p>
— La messa da morti?
</p>

<p>
— Sì, signore. Questa è una giornata molto malinconica,
è l’anniversario di madamigella Rosa. Il babbo e
la mamma fanno dire una messa in suffragio dell’anima.
Una volta venivano anche gli zii, i cugini e qualche
altro parente, ma ora, dopo cinque anni... M’immagino
che ieri sera i miei padroni l’avranno informato della
loro disgrazia?
</p>

<p>
Accennai di no.
</p>

<p>
— Eh già! — esclamò Giacomo. — O non smettono
più di parlarne, o li sgomenta solamente il pensiero di
doverla ridire.
</p>

<p>
Mi alzò gli occhi in viso, stette alquanto senza parlare
e non potendo indovinare la farragine d’idee che mi
passava per la mente, mi domandò di nuovo se non volevo
prender niente.
</p>

<p>
— Creda che un bicchieretto di alchermes è una
medicina di effetto sicuro. Lei forse preferisce il maraschino?
</p>

<p>
Crollai il capo e poi risposi:
</p>

<p>
<span class="pagenum" id="Page_84">[84]</span>
</p>

<p>
— Su via, ditemi come andò la cosa.
</p>

<p>
— Come andò la cosa? Sì, signore, le racconterò
tutto dal principio alla fine. Oh! deve dunque sapere che
madamigella Rosa era l’unica figlia dei signori Gindri;
nata assai tempo dopo il loro matrimonio. I genitori, ai
quali non pareva vero d’aver avuto una figlia quando
ormai non speravano più prole, la compiacevano in
ogni cosa, e si guardavano fino dal contrariarla, temendo
che il pianto le facesse male. Un’altra si sarebbe
creduta nata per dominar tutti, per comandare a bacchetta.
Lei no, lei sapeva che la superbia è il primo
dei peccati mortali, e trattava bene tanto la servitù che
i contadini. Cresceva ch’era una bellezza... E se ne
teneva. Da bambina non avrebbe fatto altro che stare
allo specchio, e di nulla si offendeva, tanto come di
essere chiamata brutta. Era una meraviglia di speranza,
e diventò un modello delle fanciulle da marito.
Appena cominciò a farsi vedere nel bel mondo, cioè
nelle conversazioni, nei concerti, nei balli di famiglia,
piacque moltissimo. Tutti ammiravano le cose che diceva
e faceva: e il padre e la madre toccavano il cielo col
dito. Per farla corta, l’ultimo giorno di carnevale madama
Cordara, sorella della mia padrona, invitò parenti
e amici a passare la serata in casa sua. Per sentita dire,
madamigella Rosa ballò assai, e finita la festa era molto
accaldata. La mamma insisteva perchè si riposasse; ma
lei si mise il suo <i>par-dessus</i> di pelliccia, e niente paura.
Io stavo di piantone nell’anticamera, ma il cocchiere,
quel birbante di Gaudenzio, non era al suo posto. Cerca
di qua, cerca di là, gira e rigira: nessuno sapeva dove
si fosse cacciato. E la padrona e la padroncina aspettavano
nell’atrio, dove circolava una corrente d’aria che
pareva venir da un ghiacciaio! Pochi giorni dopo madamigella
Rosa era in letto con mal di capo, grande
spossatezza e molto affanno. Io dicevo fra me e me: — Gesù
e Maria aiutatela! Fate che non si sia pigliato un
male di pericolo! — Ma il dottor Rodella, che la visitava,
si conservava tranquillo, si dava le sue solite
<span class="pagenum" id="Page_85">[85]</span>
fregatine di mani: — Santa pazienza! la malattia vuol
fare il suo corso... La malattia rimane stazionaria, vedremo
domani... La malattia è superata, la signorina
entra in convalescenza. — Già; ella uscì dal letto, ma...
Basta, sentirà. Passò l’inverno e il medico, sperando che
l’aria della campagna l’avrebbe finita di guarire, ordinò
che fosse portata qui, nella villa dov’era nata. Si fecero
queste poche miglia in una carrozza che pareva un
letto, e tutto andò bene. Tutto andò di bene in meglio
per qualche tempo: pareva che madamigella Rosa si
fosse non solo riavuta dal piccolo strapazzo del viaggio,
ma cominciasse davvero a ricuperare le forze. Ecco che
una mattina, tornando da Carignano, dove ero andato
a far le provviste, trovo le persone di servizio tutte sotto
sopra; Orsola, la cameriera, che piangeva come una
vite tagliata. Domando subito: — Cosa c’è? Cosa c’è? — Orsola
risponde: — La signorina se ne va. — Io
non capisco e dico: — Se ne va dove? — In paradiso,
bestia! — Oh, poveri noi!
</p>

<p>
Qui Giacomo si fermò, non potendo andare innanzi
per la commozione che una tal memoria svegliava nel
suo cuore. Dopo un momento si ricompose e continuò:
</p>

<p>
— Già, la mia padroncina moriva, e non voleva morire.
Si distaccava dai suoi, dai beni di questa terra con
tanto dolore, rammentava e rimpiangeva i bei giorni
della sua gioventù così corta, diceva cose che ferivano
il cuore. Il babbo e la mamma si sarebbero fatti crocifiggere
per tenerla viva. Noi... Oh, misericordia! Basta;
madama Cordara, ch’era accorsa subito, ebbe un’ispirazione
dal cielo. Cominciò a pigliarla larga, a passare
da una cosa all’altra, finchè fece cadere il discorso sull’abbigliamento
alla moda; e allora le domandò con naturalezza,
per qualunque caso possibile, come voleva
essere vestita. Madamigella Rosa, ch’era stata attentissima,
non rispose subito: volle riflettere un poco, e
poi disse:
</p>

<p>
— Oramai è finita, non si torna addietro. Che serve
disperarsi? Ma io abbandono le vanità del mondo proprio
<span class="pagenum" id="Page_86">[86]</span>
mentre cominciavo ad assaporarle: fate almeno
che la funzione funebre sia perfetta... Desidero... aspettate...
Ah! un guanciale di seta color rosa. È un desiderio
perdonabile, non è vero? Ricordatevi che l’essere
e il parere bella fu il gran pensiero della mia vita. Abbiate
cura che il mio velo sia amplissimo... Troverete
in quel guancialino gli spilli d’argento per appuntarlo
con grazia... Mi farete con le treccie una corona come
quella che porta la signorina Paoletti... Ma vorrei aver
la fronte un po’ più scoperta; mi starà meglio. — Venne
il prete. Ella fece santamente le sue devozioni, e poi
stette tutta raccolta come se pregasse. Poco dopo si
rivolse alla zia: — Pensa che col velo tornerà bene la
veste di mussolina che il babbo ha fatto venir da Parigi... — Uno
sfinimento le impedì di continuare. Quando
si risentì si dolse di non sapere a quali scarpini dare
la preferenza. Madama Cordara le suggerì quelli di raso
bianco che aveva al ballo di casa Prèville. Sì, quelli calzavan
bene, ma erano troppo attilati, la molestava il
pensiero di tenerli per tutta l’eternità. Insomma si rimetteva
in lei. Si ricordasse che voleva sembrare addormentata;
non dimenticasse che aveva sempre amato i
lori... Le parole le morivano in bocca, le si annebbiava
la vista, e tanto aveva ancora quel suo sorriso! Abbracciò,
come potè, il babbo e la mamma...
</p>

<p>
Giacomo s’interruppe di nuovo, che gli venne da
piangere, e voltò il capo dall’altra parte. Andò poi pianamente
all’uscio del ragnatelo, aprì e disse:
</p>

<p>
— La sua camera è ancora intatta. Venga a vedere.
</p>

<p>
Provai entrando in quel luogo come un tumulto di
sentimenti indefinibili: curiosità e tema rispettosa, ansietà
mista di commozione, tristezza prossima a ribrezzo.
</p>

<p>
Vidi una cameretta tutta color dell’innocenza, mobiliata
con molto gusto; c’era un letto gentile col cortinaggio
chiuso, un’elegante <i>toelette</i> con padiglione e pedana,
un cassettone di noce intagliato... Sopra il cassettone
stava un ritratto a matita, due mazzi di fiori finti
dentro ai loro vasi, un guancialino di spilli, una coppa
di porcellana della più graziosa fattura.
</p>

<p>
<span class="pagenum" id="Page_87">[87]</span>
</p>

<p>
— Ecco, — susurrò Giacomo, indicando il ritratto: — hanno
voluto far lei, la mia padroncina. Le somiglia
nel capelli, ma le fattezze non son proprio quelle. Basta,
io non me n’intendo. Ci sono sotto delle parole scritte
da sua madre.
</p>

<p>
Mi accostai e lessi i notissimi versi:
</p>

<div class="poem"><div class="stanza">
<p class="i01">«<i>Elle était de ce monde où les plus belles choses</i></p>
<p class="i03">    <i>Ont le pire destin:</i></p>
<p class="i01"><i>Et, Rose, elle a vécu ce que vivent les roses,</i></p>
<p class="i03">    <i>L’espace d’un matin</i>».</p>
</div></div>

<p>
Nella coppa c’era un finimento di coralli, una crocellina
<i>à la Jeannette</i>, pendenti, fermagli, anellini.
</p>

<p>
— Sono i suoi gioielli — disse Giacomo, sempre a voce
bassa. — Amava anche tanto i gioielli!
</p>

<p>
Portavo alla catenella dell’orologio un bel ninnolo
esotico, dono del dottor Salvatori, addetto all’Ambasciata
francese in Persia. Lo staccai e lo posi nella
coppa, come avrei posto un fiore sopra una tomba.
</p>

<p>
D’allora in poi non dubito più: l’anima separata dal
corpo può conservare o riprendere l’apparenza delle
forme corporee.
</p>

<div class="chapter">
<p>
<span class="pagenum" id="Page_89">[89]</span>
</p>

<h2 id="fucilato">IL FUCILATO</h2>
</div>

<p>
<span class="pagenum" id="Page_91">[91]</span>
</p>

<p>
Maddalena Arò uscì sul verone, tese al sole un panno
lavato; poi, alzando gli occhi verso le colline, spinse
il pensiero al di là, dove si figurava che fosse il mare.
</p>

<p>
— Allegra! — gridò dal basso la vecchia Marta. — Ho
incontrato quel delle lettere, e me ne ha dato una
per te.
</p>

<p>
La fanciulla si scosse, scese lestamente la scala di
fuori, entrò nella stanza terrena dietro sua madre.
</p>

<p>
— Una lettera di Prospero, eh?
</p>

<p>
— Eh già; di chi vuoi che sia? Presto, vediamo, vediamo.
</p>

<p>
Maddalena si mise a sedere vicino alla finestra, prese
la lettera con la mano non ben ferma, e ruppe il sigillo.
</p>

<div class="blockquote">
<p class="indr">
«Genova, venerdì 20 maggio 1808.
</p>

<p class="indl">
<i>Mia cara Maddalena</i>,
</p>

<p>
Vengo di ricevere delle vostre nuove, che grazie al
cielo godete perfetta salute. Anch’io mi sento bene, ma
passo a raccontarvi la disgrazia che mi è successa: come
qualmente sono stato fucilato in piazza dell’Acqua Verde.
Ho fatto una morte piuttosto eroica e gloriosa, gridando:
<i>vive l’empereur!</i> che i miei camerati erano tutti stupiti
<span class="pagenum" id="Page_92">[92]</span>
di quel mio tanto coraggio, e dicevano: <i>tudieu! quel
homme que ce Tonellò!</i> Cosa volete? cara Maddalena,
non era destinato che fossimo marito e moglie. Salutate
vostra madre, e tutti quelli che domanderanno di
me. Abbracciandovi caramente, mi dico essere sempre
vostro affezionatissimo
</p>

<p class="indr">
fu <span class="smcap">Prospero Tonello</span>».
</p>
</div>

<p>
— Ebbene?... ebbene?... ebbene?... — diceva Marta,
ritta dinanzi alla figlia, con le mani arrovesciate sui
fianchi.
</p>

<p>
La figlia stette qualche momento con gli occhi spalancati,
stralunati, come se si vedesse il promesso sposo
disteso ai piedi in una pozza di sangue fumante; poi
balbettò:
</p>

<p>
— È morto.
</p>

<p>
— Morto! — esclamò la vecchia, cambiandosi tutta
in viso. — Come? quando? perchè?... Prospero morto?
Ma che ti gira?
</p>

<p>
La giovane diede in uno scoppio di pianto. Marta raccolse
il foglio ch’era volato in mezzo alla stanza, sillabò
malamente alcune parole, s’impazientì, pensò e prese
una risoluzione:
</p>

<p>
— Senti — disse alla figlia, — mi rimane tuttor qualche
dubbio, voglio schiarirlo. Vo e torno. Non ti muovere,
sai. Sfogati in lacrime. Piangi, piangi: ti farà bene.
</p>

<p>
Detto questo, uscì in fretta e s’avviò alla scuola,
ch’era nel mezzo del villaggio.
</p>

<p>
Il maestro Cagnardi, lungo lungo, fine fine, con una
parrucca e un vestito di color ruggine, pareva un chiodo
enorme, dissotterrato di fresco. Misurava innanzi e indietro
a passo lento la scuola, ora alzando ora abbassando
la voce, e stringendo di tanto in tanto il manico
dello staffile. Si voltò al rumore del saliscendi, e andò
incontro a Marta guardandole le mani, come faceva per
abitudine alle madri e alle sorelle dei suoi scolaretti,
dalle quali accettava volentieri polli, uova e ortaggio.
</p>

<p>
<span class="pagenum" id="Page_93">[93]</span>
</p>

<p>
— Ma! ma! ma! — esclamò poi, con sopracciglio minaccioso. — Vedete
bene che sto facendo lezione. Cosa
c’è? Cosa volete?
</p>

<p>
— Abbia pazienza — rispose Marta sommessamente: — dia
un’occhiata a questa carta.
</p>

<p>
— Ora non è il momento.
</p>

<p>
— Oh Signor Iddio! che ci vuol tanto...
</p>

<p>
— Non nominate il nome di Dio invano.
</p>

<p>
— Ci vuol tanto, dico, a fare un’opera di misericordia?
</p>

<p>
— Un’opera di misericordia?
</p>

<p>
— Vorrei sapere in confidenza, da lei che ha studiato,
se questa lettera contiene o non contiene una brutta
nuova. Mia figlia dice di sì; io, così a prima vista, direi
di no.
</p>

<p>
Cagnardi pigliò il foglio, lo lesse piano, lo rilesse
forte, e disse agli scolari:
</p>

<p>
— Avete inteso? Avete notato prima quel «<i>mi sento
bene</i>» e poi quel «<i>sono stato fucilato</i>»? Cotesto è
uno spropositone dei più massicci. Ma io non ci ho
colpa: sono gli alunni del mio predecessore che si esprimono
così. E vi serva d’esempio. Quando andrete a fare
i soldati e vi troverete in paesi lontani, ricordatevi di
scrivere chiaro, non solo calligraficamente, ma grammaticalmente.
Torniamo al nostro proposito. Attenti!
<i>Verbo</i> viene dal latino e vuol dire <i>parola</i>: come se si
dicesse che il verbo è la parola sola, la parola più
eccellente, più importante. Infatti il verbo è quello che
dà senso alle altre parole... Scrivete. <i>Il grillo è agile... La
rosa è pomposa... La mosca è noiosa</i>...
</p>

<p>
Marta fece una spallucciata e se ne andò.
</p>

<p>
La figlia aspettava sull’uscio, coi capelli scarmigliati,
con gli occhi rossi, col petto ansante.
</p>

<p>
— Sono andata dal maestro — disse la vecchia, senza
aspettare la domanda.
</p>

<p>
— Perchè?
</p>

<p>
— Per consultarlo. Lo consultano tutti, quando non
sanno proprio dove batter la testa.
</p>

<p>
<span class="pagenum" id="Page_94">[94]</span>
</p>

<p>
— E dunque?
</p>

<p>
— Dunque niente.
</p>

<p>
— Come <i>niente</i>?
</p>

<p>
— Sono andata con le mani vuote e non mi ha
voluto dir niente. È un malizioso di prima forza, colui.
</p>

<p>
Rientrarono insieme nella stanza terrena, e si posero
a sedere l’una in faccia dell’altra.
</p>

<p>
Dopo un momento, Maddalena ricominciò a piangere
dirottamente.
</p>

<p>
— Basta! — disse Maria, asciugandosi pure le lacrime. — T’ho
lasciata sfogare, adesso basta. Bisogna farsi
coraggio. Stasera reciteremo il rosario in suffragio dell’anima
di quel poveretto. Se credi, gli faremo dire una
messa, anche due, e poi... E poi metterai il cuore in
pace, eh?
</p>

<p>
— Mamma, il cuore in pace non lo metterò mai.
</p>

<p>
— Oh Signor Iddio! Alla fin dei conti che cos’era
questo Prospero? Quello che ti parlava quando stava
al paese: come dire il tuo amoroso. Altro è un amoroso,
altro è un marito; altro è parlare, altro è vivere insieme.
Bisogna aver vissuto con un uomo di giorno e di notte,
d’amore e d’accordo, per sapere che cos’è restar senza
sul colpo! Io lo so. Sono passati nove anni, ma... Oh
misericordia! Rammenta, rammenta quella maledetta
mattina!
</p>

<p>
La madre e la figlia si guardarono in viso e rabbrividirono,
assalite in un punto da una folla di rimembranze
crudeli.
</p>

<p>
La mattina del 1º giugno 1799, Pietro Arò stava, con
altri muratori, restaurando la facciata della parrocchia.
Tutt’a un tratto il ponte, sopraccarico di materiali, s’era
sfasciato, travolgendo due uomini, e lasciando Arò e un
certo Odasso aggrappati a un’abetella pencolante, in
piena agonia.
</p>

<p>
— Arò, il legno cede.
</p>

<p>
— Odasso, pesiamo troppo.
</p>

<p>
— Uno di noi può salvarsi, due no.
</p>

<p>
— Io ho la moglie malata, una nidiata di piccolini...
</p>

<p>
<span class="pagenum" id="Page_95">[95]</span>
</p>

<p>
— La mia Marta è robusta; Maddalena può già lavorare...
</p>

<p>
— Arò, Arò, il legno cede!
</p>

<p>
— Vado. Pregate per me.
</p>

<p class="ast"><sub>*</sub><sup>*</sup><sub>*</sub></p>

<p>
Il figlioletto dell’aggiunto, tornato di scuola, raccontò
una cosa straordinaria: un soldato, nativo del luogo,
era stato fucilato perchè non sapeva la grammatica.
L’aggiunto, domandò al terzo e al quarto per aver
qualche lume, poi credette bene di parlare col <i>maire</i>. Il
<i>maire</i> fece chiamare il maestro. Il maestro li indirizzò
senz’altro alla vedova Arò.
</p>

<p>
Vistili apparire sulla soglia, Maddalena si alzò e uscì
chetamente dalla parte dell’aia. Marta li ricevette alla
meglio, e presentò loro il foglio.
</p>

<p>
— Già — fece il <i>maire</i>, dopo averlo letto e riletto; — ma
non sarà poi uno scherzo dei compagni d’arme?
</p>

<p>
— Ma è la sua scrittura — rispose Marta; — la scrittura
di Prospero.
</p>

<p>
— O uno scherzo di Prospero stesso?
</p>

<p>
— Eh no! era un giovane serio, fin troppo, fin troppo.
</p>

<p>
Il <i>maire</i> pensò un poco, poi fece un saluto, prese per
un braccio l’aggiunto e trattolo fuori della casetta, disse
sotto voce:
</p>

<p>
— Ho mangiato la foglia.
</p>

<p>
— Dite davvero?
</p>

<p>
— Questo Prospero Tonello non doveva forse venire
in congedo?
</p>

<p>
— Sicuro.
</p>

<p>
— Eh! allora l’affare diventa chiaro come il sole: la
lettera è un’astuzia, uno strattagemma, nient’altro. Colui
non vuol più prender moglie, o non vuol più saperne
di questa Maddalena.
</p>

<p>
<span class="pagenum" id="Page_96">[96]</span>
</p>

<p>
— Che però è una ragazza piacente. Ha i capelli neri,
gli occhi chiari, il personale svelto, un bel portamento...
</p>

<p>
— Ma quell’altro è a Genova!
</p>

<p>
— Ciò non significa niente.
</p>

<p>
— Bravo! Si vede che non ci siete mai stato.
</p>

<p>
— Sono stato ad Alessandria.
</p>

<p>
— Ma che Alessandria! È Genova che bisogna vedere.
</p>

<p>
— Il mare, eh?
</p>

<p>
— Ma che mare! Le donne, le donne, le donne. A
Genova le donne sono tutte belle; gli uomini tutti brutti.
Perciò è il paradiso dei forestieri. Io lo posso dire, che
vi ho passato un carnevale. Un carnevale che non dimenticherò
mai!
</p>

<p>
Intanto la voce si spargeva per il villaggio e per il
contorno in cento maniere. Dopo il <i>maire</i> e l’aggiunto,
si presentarono alla casetta tre consiglieri del municipio;
poi amici, parenti, conoscenti, curiosi. In tutto
il resto di quella giornata, Marta non ebbe un momento
di quiete.
</p>

<p>
A notte, stufa di rispondere sempre alle stesse domande,
mise la lettera famosa sulla tavola, accanto alla
lucerna accesa, serrò l’armadio a chiave, spalancò
l’uscio di strada, e andò a sedere nell’aia, al buio,
vicino alla figliuola sconsolata.
</p>

<p>
La gente entrava, leggeva o compitava lo scritto, e
tornava fuori a ciarlare.
</p>

<p>
— È proprio morto, eh? — Pare. — Ecco un altro
che non vedremo mai più. — Poveraccio! me ne sa
proprio male. — Era un buon diavolo. — Poh! una
lana, che sfido chiunque. — Un prepotente bello e
buono. — Prepotente no, ma molto manesco. — Brutti
tempi son questi: rivoluzioni, guerre, esecuzioni, terremoti,
carestia, epidemie; se continua un altro poco, vuol
essere uno sperpero d’uomini, e massime di gioventù,
da ricordarcene per un pezzo.
</p>

<p>
La mattina seguente, le due donne ricevettero la
visita di Casimiro Celotto, padrone di un poderetto
poco distante dal paese. Era stato coetaneo e amico
<span class="pagenum" id="Page_97">[97]</span>
d’infanzia del povero Prospero, e desiderava qualche
ragguaglio sulla sua tristissima fine. Ragguagliato che
fu, mormorò tra i denti alcune parole di conforto, di
rassegnazione, e si congedò. Due giorni dopo, passando
casualmente davanti alla casetta, si affacciò all’uscio,
ricambiò un saluto, e continuò la sua strada. Ma la
domenica, verso sera, si riaffacciò; invitato a entrare,
entrò, e rimase un pezzetto a discorrere del più e del
meno.
</p>

<p>
Da quel giorno in poi prese a frequentare la casetta
senza suggezione. Si metteva a sedere dirimpetto a
Marta, nella bella luce che per la piccola finestra veniva
dentro dal cielo sereno e dalla campagna assolata, e
dava le nuove: — La grandine, grossa come le noci, ha
mangiato il raccolto dell’uva su cinque colline... I banditi
hanno incendiato una villa in quel di Baldichieri...
Nel pozzo di una cascina isolata, si è trovata una giovinetta
sgozzata come un agnello... A Villafranca si fanno
grandi preparativi per ricevere degnamente il vice-prefetto,
il procuratore imperiale, e diverse altre autorità
del dipartimento...
</p>

<p>
Egli, sebbene non istruito, aveva molto garbo a raccontare.
Rivolgeva a quando a quando la parola anche
a Maddalena, con timida e delicata amorevolezza, come
se ella vivesse in un ambiente particolare, circondata
da un’aria resa pura e quasi sacra dalla recente sventura;
le teneva poi sempre gli occhi addosso mentre
preparava il desinare o la cena, ancora un po’ pallida,
e con una serietà tra malinconica e contegnosa, che
non si accordava affatto con l’occupazione ordinaria,
ordinarissima a cui attendeva.
</p>

<p>
Marta ascoltava premurosa; si attristava, inorridiva,
si maravigliava; e moltiplicava le interrogazioni e le
considerazioni.
</p>

<p>
Così passavano il tempo nella massima pace.
</p>

<p>
Un giorno, mentre Casimiro si avvicinava alla casetta
da una parte, vide Marta che si allontanava dall’altra.
Fu lì lì per darle una voce, poi si rattenne e affrettò
<span class="pagenum" id="Page_98">[98]</span>
lietamente il passo. L’uscio era socchiuso. Lo spinse bel
bello, dicendo forte: — È permesso? è permesso? — Nessuno
rispose. Entrò e si affacciò all’altro uscio, che
metteva sull’aia.
</p>

<p>
Maddalena era là, sotto la tettoia, a un trenta passi di
distanza; stava a sedere, volta per fianco, sopra una
carriuola, e riduceva in briciole un pezzo di pane. Ai
suoi piedi era un correre scompigliato e minuto di pulcini
pigolanti, bianchi e morbidi come batuffoli di
bambagia: la chioccia, grossa e giallognola, girava attorno
alla covata, chiocciando, raspando, sminuzzando
le briciole, e avventandosi furiosamente alle altre galline
che si affollavano per beccare.
</p>

<p>
— Vediamo se si volta verso di me — pensava Casimiro,
contemplando così da lontano la bella fanciulla; — se
<i>sente</i> che io sono qui; se il cuore le dice qualche
cosa...
</p>

<p>
Maddalena finì di sbriciolare il pane, appoggiò il
gomito sinistro sul ginocchio, chinò la fronte nella
palma, fissò gli occhi a terra.
</p>

<p>
— Niente! — continuò il giovane dentro di sè. — Il
cuore non le dice un bel niente. Chi sa! forse lo fa
apposta. Era in casa, mi ha conosciuto al passo, ed è
scappata per farmi dispetto.
</p>

<p>
In quel momento quattro tacchini, che stavano accovolati
in disparte, alzarono le teste bernoccolute dalla
caruncola carnosa e pendente, abbassarono l’ali, arruffarono
le piume, spiegarono in semicerchio le penne
della coda, e si avanzarono gonfi e pettoruti verso
l’intruso.
</p>

<p>
Casimiro cavò fuori la sua pezzuola a fiorami rossi,
e la mosse in qua e in là per aizzarli sempre più.
</p>

<p>
— Animo! fate la ruota, fate la ruota, glu glu glu glu,
così va bene. E quell’altra continua a far la statua! Non
guarda nemmeno con la coda dell’occhio! Ci vuol tanto
a voltare un pochino la faccia? Eh, ma lo fa apposta!
Crede forse di umiliarsi? Mi umilio bene io, che vengo
qui tutti i giorni a divertire la sua vecchia. Cosa vuole
<span class="pagenum" id="Page_99">[99]</span>
di più? Che le porti il latte d’oca? Però, dopo tante
occhiatine che dicevano tutto, vedersi ricompensato
così, l’è barbara, ecco... Superbia! superbia! E alla fin
dei conti è poi una ragazza come tant’altre. Adesso è
proprio ridicola. Siamo ridicoli tutti e due. Oh me ne
vado!... Non ho più tempo da perdere. Me ne vado, me
ne vado, e giuro che non torno mai più!...
</p>

<p>
Non tornò più... Ma di tanto in tanto capitava alla
casetta un ragazzo, che portava i saluti di Casimiro, e
insieme un paio di pernici o una lepre o tre o quattro
quaglie.
</p>

<p>
— Guarda com’è gentile! — diceva Marta a Maddalena. — Come
pensa a quel che fa! La carne di animale
selvatico è un eccellente nutrimento. Quel che ci vuole
per noi, che siamo come due convalescenti: io perchè
sono in là con gli anni, tu perchè sei ancora un poco
innamorata.
</p>

<p>
— Non lo sono più — rispondeva la fanciulla freddamente.
</p>

<p>
— Manco male... Però bisognerebbe anche ringraziarlo,
questo buon figliuolo.
</p>

<p>
— S’è reso invisibile.
</p>

<p>
— Purtroppo. Ma in questo io non ci ho colpa.
</p>

<p>
— Nemmeno io.
</p>

<p>
— Ehehe!
</p>

<p>
— Cosa? Se colui ha la luna...
</p>

<p>
— Come <i>colui</i>? Chiamalo Casimiro. Casimiro è un
bel nome, e che gli sta bene, perchè lui è anche un bel
giovane. Un giovane di molto credito, figlio unico di
madre vedova, e già dispensato dal servizio militare.
Ha un po’ di terra al sole, e una calza di lana quasi
piena di marenghi, dentro il pagliericcio. Questo me
l’ha detto in confidenza la Foassa, che lo ha assistito
quando aveva il mal maligno. La Foassa esagera sempre
un poco, e mettiamo che insieme all’oro ci sia anche
dell’argento e del rame: ma è tutta moneta corrente, e
bisogna rispettare chi la possiede... Casimiro veniva qui
con buona intenzione, a fin di bene, con la speranza di
<span class="pagenum" id="Page_100">[100]</span>
consolarti. La sua amicizia ti doveva dar consolazione,
perchè si capisce che non è una di quelle che tutti
possono avere. E tu fai la scontrosa, la disgustata! Belle
cose!... Hai una di quelle facce che si vorrebbero veder
sempre contente e serene, e ogni mattina metti su muso,
e lo tieni per tutta la giornata. In paese c’è già chi ti
chiama la <i>Musona</i>. È un soprannome. Ma i soprannomi
sono attaccaticci come la pece. E quando una ragazza
s’è guadagnato un soprannome, non glielo leva neanche
il papa. Hai capito?
</p>

<p class="ast"><sub>*</sub><sup>*</sup><sub>*</sub></p>

<p>
Potevano essere le dieci. Una campana scoccò lamentevolmente,
cominciò a sonare a morto.
</p>

<p>
— Diamine! — esclamò Marta. — Ammalati non ce
n’è, ch’io sappia. È forse accaduta qualche disgrazia
mortale?
</p>

<p>
La madre e la figlia uscirono di casa. La strada era
deserta. Alle finestre e sui terrazzini delle case, ammucchiate
alla falda del colle, non si vedeva nessuno; nessuno
sulle mura del castellaccio angoluto, piantato sulla
cima; ma il piccolo campanile barocco, ritto a mezza
costa, continuava a diffondere nell’aria estiva il lugubre
avviso. Finalmente il suono cessò; le ultime onde parvero
estendersi, oscillare, confondersi con altri rumori
vicini e lontani; e tosto si riudì il fracasso dei correggiati
che battevano le manne di grano distese sulle aie.
</p>

<p>
— Tant’è — fece Marta: — voglio sapere qualche cosa.
Vado qui da Lucia <i>la sorda</i>, che è sempre informata di
tutto.
</p>

<p>
Maddalena si ristrinse nelle spalle e tornò in casa.
</p>

<p>
Poco dopo ricomparve la vecchia tutta frettolosa.
</p>

<p>
— Lucia non sapeva niente, quella sciocca; ma mi
<span class="pagenum" id="Page_101">[101]</span>
sono imbattuta in Giovanni Bongiovanni, che mi raccontò
come andò il fatto.
</p>

<p>
— C’è stato un fatto? — chiese Maddalena.
</p>

<p>
— Sta attenta. Due ore fa venne gente a chiamare il
parroco che andasse più in fretta che poteva su al
Cascinotto, dove una persona stava per morire. Don Nosengo
fa cercare il chierico perchè lo accompagni: il
chierico non si trova in paese; prende egli stesso gli
arredi sacri occorrenti, e via. Giunto al Cascinotto, apre
l’uscio e vede Geppe, il capo di casa, seduto come al
solito sulla sua seggiola impagliata, e torno torno, i figli,
le figlie, i generi, le nuore, i nipotini. — Uhei! — dice
il parroco, — dov’è il malato? — Son qui — risponde
Geppe. — Ma voi state meglio di me! — No, signore, sono
proprio agli ultimi...
</p>

<p>
— Era vero?
</p>

<p>
— Come! se era vero? E la campana? Ti pare che
sonasse a festa, la campana?
</p>

<p>
— Povero vecchio!
</p>

<p>
— Poh! aveva compito novantanove anni giusto la
settimana passata. Io mi contenterei d’arrivare alla
novantina.
</p>

<p>
— Comunque è una brutta notizia.
</p>

<p>
— To’, ne vuoi una bella? Ho visto Casimiro che
parlava con la cugina Rosalia. E come!
</p>

<p>
— Dove?
</p>

<p>
— Sul ponte di legno.
</p>

<p>
— Adesso capisco.
</p>

<p>
— Cosa?
</p>

<p>
— Perchè passeggia in su e in giù lungo il rio.
</p>

<p>
— E non ha mai detto niente?
</p>

<p>
Maddalena rispose con una risatina.
</p>

<p>
— Manco male — mormorò la madre, — che la prendi
in buona parte.
</p>

<p>
— E che m’importa a me di quei due? Mi dispiace
perchè non mangieremo più pernici, ecco!
</p>

<p>
— Uhm! a dir <i>che m’importa</i> ci vuol poco. Alla
prova poi bisogna vedere; io se fossi in te, starei zitta.
<span class="pagenum" id="Page_102">[102]</span>
Ti compatisco, perchè hai poca esperienza. Tempo verrà
che non penserai più a Prospero...
</p>

<p>
— Oh, non cominciamo coi soliti discorsi. Io non
penso più a nessuno. Voglio vivere tranquilla. Casimiro
è biondo; Rosalia bionda tanto o quanto anche lei:
faranno figliuoli biondissimi. C’inviteranno alle nozze,
ai battesimi, a tutto. Non vedo l’ora d’andarvi. Non mi
lascierò più sfuggir nessuna occasione di stare allegra.
Al diavolo la malinconia! Al diavolo tante altre cose!
</p>

<p>
— Uh, come parli!
</p>

<p>
— D’ora in là parlerò sempre così!
</p>

<p>
— Misericordia!... E adesso dove vai?
</p>

<p>
— Vado a cogliere un po’ d’insalata.
</p>

<p>
— Che bisogno c’è di pigliare il sarchiello? Non hai
le mani?
</p>

<p>
— Sta a vedere che non potrò più sarchiar l’orto!
</p>

<p>
— Oh Signor benedetto! Che maniera è questa?
</p>

<p>
— Un orto che fa pietà! Le prode si sono empite d’erbacce;
le vespe, i calabroni, i bruchi, le zuccaiuole,
mandano alla malora ogni cosa. So io quel che va fatto.
</p>

<p>
Così dicendo, la fanciulla uscì dalla stanza, traversò
l’aia, entrò nell’orto: ma invece di mettersi all’opera,
gettò il sarchiello in mezzo ai fagiuoli e girò l’occhio
lungo il rio, che scorreva poco distante, tra due rive
ineguali, folte di salici e di pioppi. Intravide subito fra
tronco e tronco una figura umana, che veniva lentamente
alla volta sua.
</p>

<p>
— È lui, quell’impostore!... Ha lasciato sul ponte la
sua biondona... Ma cosa viene a far qui?
</p>

<p>
Così pensato, andò a mettersi di fianco a un grosso
susino e stette lì mezzo nascosta, con la testa avanti e
la persona indietro.
</p>

<p>
Fatti alcuni passi, Casimiro si pose a sedere sur un
greppo all’ombra d’un grand’albero frondoso, come per
riposarsi e prendere un po’ di fresco.
</p>

<p>
Maddalena rimase un momento immobile e pensierosa;
poi abbracciò bruscamente il susino e diede due
scosse che fecero cadere i frutti a dozzine.
</p>

<p>
<span class="pagenum" id="Page_103">[103]</span>
</p>

<p>
Il giovane si rizzò, balzò nel campo: ma poi si
avvicinò lemme lemme, con l’aria di chi non sa cosa
fare di sè.
</p>

<p>
— Siete lì, Maddalena? Oh oh! come maltrattate quel
povero susino!
</p>

<p>
Maddalena si staccò dall’albero, e accennò mollemente
che desiderava parlargli.
</p>

<p>
Casimiro si avanzò fino alla siepe e aspettò.
</p>

<p>
— Vi devo ringraziare — disse la fanciulla, dopo un
poco.
</p>

<p>
— Di che cosa?
</p>

<p>
— Di tutta quella buona roba che ci avete mandata.
La selvaggina piace molto a mia madre. Vi ringrazio
anche a nome suo. È un po’ tardi, ma vi siete fatto
prezioso...
</p>

<p>
— Eh, le faccende.
</p>

<p>
— Faccende di Stato?
</p>

<p>
— Faccende di campagna.
</p>

<p>
— Sento dire che volete prendere il posto del <i>maire</i>.
</p>

<p>
— Sarà.
</p>

<p>
— Che risposte asciutte.
</p>

<p>
— Ho imparato da voi.
</p>

<p>
— Cioè? spiegatevi.
</p>

<p>
— Non occorr’altro.
</p>

<p>
— Badate che io intendo le cose a mezz’aria.
</p>

<p>
— Allora poi non domandate.
</p>

<p>
— Del garbo ce n’è poco, ohe!
</p>

<p>
— Non ho preteso d’offendervi. Le mie parole vi
scottano, perchè voi altre ragazze siete tutte quante
ideali; cioè avete sempre mille idee per la testa, e spesso
vi ostinate a credere che una cosa è così piuttosto che
così. E montate in superbia quando non è proprio il
caso. E la superbia fa saltar la mosca al naso, perchè è
figliuola dell’ignoranza, perchè è vizio contrario alla
civiltà, perchè è il primo dei peccati mortali!
</p>

<p>
— Grazie della predica. Ma credete pure che un poco
di superbiuzza l’ha anche lei.
</p>

<p>
— Chi mai?
</p>

<p>
<span class="pagenum" id="Page_104">[104]</span>
</p>

<p>
— Rosalia.
</p>

<p>
— Rosalia?!
</p>

<p>
— Tutti sanno che fa all’amore con voi.
</p>

<p>
Casimiro fece un viso fra attonito e severo, e disse
sentenziosamente:
</p>

<p>
— Prima di giudicar male una persona ci vogliono
dei fatti.
</p>

<p>
— Non parlo a caso: mezz’ora fa eravate con lei
sotto il ponte. E l’avete abbracciata, e l’avete baciata.
Sì, sì, baciata, baciata, baciata! Vergogna! che si fanno
certe cose?
</p>

<p>
Il giovane si mise una mano al petto, e rispose con
tono lento e solenne:
</p>

<p>
— Mezz’ora fa ho incontrato Rosalia sul ponte, sopra
e non sotto, e le ho detto: Rosalia, fatemi il piacere,
portate quel benedetto seme di spinaci a mia madre. Parole
testuali.
</p>

<p>
Vi fu un silenzio. La fanciulla aveva spiccato uno
stecco, e lo scortecciava con l’unghia. Il giovane si faceva
vento col cappello.
</p>

<p>
— Poh! — esclamò poi, scostandosi un poco; — è
inutile confondersi: tanto me ne voglio andare. Vado
a fare il soldato.
</p>

<p>
— A piedi o a cavallo?
</p>

<p>
— Nei <i>Tirailleurs du Po</i>.
</p>

<p>
— Mi rincresce.
</p>

<p>
— Perchè?
</p>

<p>
— Non mi piace la divisa.
</p>

<p>
— Addio, Maddalena.
</p>

<p>
E accompagnando queste due parole con un gesto misurato
e grazioso, Casimiro si scostò un altro poco.
</p>

<p>
— Pensate a quel che fate — susurrò Maddalena, buttandogli
lo stecco pelato.
</p>

<p>
Il giovane si voltò.
</p>

<p>
— Mi fate il piacere di pensarci anche voi?
</p>

<p>
— Ci penserò.
</p>

<p>
— Quando? La settimana dei tre giovedì?
</p>

<p>
<span class="pagenum" id="Page_105">[105]</span>
</p>

<p>
La fanciulla fece un sorriso a fior di labbra, e stese
dolcemente la mano sopra la siepe.
</p>

<p>
Casimiro brillò di gioia, ma non si mosse.
</p>

<p>
— Bene — diss’egli, — vi prendo in parola. Ma dovreste
fare qualche cosa di più.
</p>

<p>
— Che posso fare?
</p>

<p>
— Aprire il cancello.
</p>

<p>
— Non c’è cancello.
</p>

<p>
— Mi permettete di scavalcare la siepe?
</p>

<p>
— No!... Sì, scavalcatela pure.
</p>

<p class="ast"><sub>*</sub><sup>*</sup><sub>*</sub></p>

<p>
Un venticello d’autunno, foriero di pioggia, staccava
dai pioppi del rio le foglie appassite e le portava a
cadere nell’aia, spianata e spazzata di fresco. Sotto la
tettoia, sgombra e sbrattata, stava la tavola, apparecchiata
per il banchetto nuziale fin dal mattino: tovaglia
e tovagliuoli bianchi di bucato, posate lucenti, fiori,
frutta, e un gran pan di Spagna proveniente da Asti,
dalla rinomata bottega del pasticciere Pavia.
</p>

<p>
Anche la cuoca veniva da Asti: era stata magnanimamente
concessa dall’oste del <i>Moro</i>, parente alla lontana
di Casimiro Celotto. In quell’ora solenne, ella armeggiava
febbrilmente intorno al focolare della stanza terrena,
sudicia e nera come una blatta, brontolando, taroccando
e tirando scapaccioni al ragazzetto che faceva
da sguattero.
</p>

<p>
Tutt’a un tratto, si sentì lo scoppio di parecchie castagnole.
Poi un chiasso di voci festose. Due bambine,
che stavano alle vedette nel mezzo della strada, strillarono
insieme:
</p>

<p>
— Eccoli! Eccoli!
</p>

<p>
Il corteo tornava di chiesa.
</p>

<p>
Dopo qualche momento, Casimiro e Maddalena entrarono
a braccetto nell’aia, seguiti dai testimoni, dai
<span class="pagenum" id="Page_106">[106]</span>
parenti, da alcuni amici. Uno di questi, che veniva
ultimo, si voltò indietro, gettò in aria due manciate di
mandorle alla perlina; e approfittò della mischia consecutiva,
per chiuder fuori la ragazzaglia sfacciata e importuna.
</p>

<p>
Di lì a poco tempo il pranzo fu all’ordine. Giovanni
Bongiovanni, zio materno di Casimiro, mise a tavola
gli sposi, con le due madri: Marta Arò e Luisa Celotto:
poi si pose a sedere di faccia, tra Rosalia Fiore e Lucia
<i>la sorda</i>. Tutti gli altri, uomini e donne, presero i
posti che trovarono vuoti.
</p>

<p>
Sparito l’antipasto, le dimostrazioni di gioia diventarono
numerose. Gli uomini battevano i pugni sulla
tavola, facendo balzellare stoviglie e bicchieri: prorompevano
in esclamazioni spropositate; rivolgevano
alle donne domande equivoche e gagliarde, motti salati,
ma salati bene, che facevano sogghignare le vecchie e
sgranar tanto d’occhi alle giovani.
</p>

<p>
Un cagnuzzo affamato, che ronzava d’intorno, cacciandosi
tra i piedi di questo e di quello per leccare o
abboccare una cosa caduta, saltò bruscamente in mezzo
all’aia, e cominciò a mandar fuori una voce che bucava
gli orecchi.
</p>

<p>
— Che diavolo c’è? — To’, to’, è l’ora di abbaiare alla
luna? — Vuol gridar: viva gli sposi! anche lui. — Basta,
fatelo tacere. — Passa via, brutta bestia! — Alla cuccia,
alla cuccia! — Dàgli, dàgli!...
</p>

<p>
Ma il cane rabbuffava il pelo, raddoppiava gli urli,
s’inveleniva sempre più come contro un nemico ancora
invisibile. Poi, quando si sentì picchiar forte alla porta,
sgattaiolò sotto la tavola, guaendo guaendo, quasi lo
avessero percosso.
</p>

<p>
Il ragazzo, che serviva, andò ad aprire.
</p>

<p>
Un giovane bruno, asciutto e nerboruto, con un
<i>bonnet de police</i> in testa, un fagotto di panni sotto il
braccio, entrò chetamente e cominciò a fulminare in
qua e in là cert’occhiate da pazzo furioso.
</p>

<p>
Gli sguardi dei commensali si volsero a lui: tutti
<span class="pagenum" id="Page_107">[107]</span>
raffigurarono Prospero Tonello e stettero immobili e
muti. Anche Maddalena perdette istantaneamente il sentimento
e il discorso; gettò un braccio al collo di sua
madre e le nascose il viso nel seno. Casimiro non impallidì,
posò pianamente il tovagliolo, si rimboccò le
maniche, e stette pronto e preparato ad ogni caso.
</p>

<p>
Prospero s’avanzava piede innanzi piede; col viso
infocato, torvo, cagnesco; con tutta la persona atteggiata
a minaccia. Gridava con voce strozzata:
</p>

<p>
— Ah, Maddalena, <i>sacredieu!</i> cosa avete fatto! Ho
incontrato per istrada uno che mi ha dato la nuova.
Cosa avete fatto! È così che mantenete le vostre promesse?
Aspettate aspettate, vi dirò una parolina in un
orecchio; ve la dirò alla barba di quel poltrone, di quel
traditore, di quel Giuda che vi siede accanto!
</p>

<p>
A queste parole, Casimiro si rizzò, balzò nell’aia, e
buttando il cappello in terra davanti a Tonello disse:
</p>

<p>
— Passa quel segno, e vedrai se sono un poltrone!
</p>

<p>
Tonello rispose con un ringhio, lasciò cadere il fagotto,
saltò sul cappello a piè pari, frugando in tasca
furiosamente.
</p>

<p>
— Ha il coltello! — susurrò un commensale.
</p>

<p>
— Il coltello! — risonò all’intorno. — Date un coltello
anche a Casimiro: il trinciante, il trinciante!
</p>

<p>
Gli uomini si levarono in piedi tutti insieme, concitati
e frementi. Le donne si misero a piangere, dimenandosi
sulle seggiole. Lucia <i>la sorda</i> scappò strillando
dietro il pagliaio. Il cagnuzzo, sotto la tavola, guaiva
alla disperata.
</p>

<p>
— Zitti, fermi! — gridò il vecchio Bongiovanni, alzando
quelle sue manone e movendole per aria. — Ubbidite
a me, che sono stato sergente. Casimiro torna al
tuo posto. Sei ammogliato, e non puoi fare spropositi.
E tu, Prospero, rintasca quello scannarospi. Cosa vieni
a far qui, maledetto guastafeste? Il pranzo andava a
vele gonfie. Un pranzo di nozze è una cosa sacramentale:
come dire una <i>coena Domini</i>. E poi che razza di
<span class="pagenum" id="Page_108">[108]</span>
facezia! Tutti ti credevano all’altro mondo da un buon
poco...
</p>

<p>
— All’altro mondo? — rispose Prospero, digrignando. — Vi
manderò voi altri all’altro mondo!
</p>

<p>
— E va bene. Hai il fegato di metterti solo contro
tutti: sei un buon astigiano. A posto, Casimiro! A chi
dico? Zitti, fermi, che qui bisogna metter carte in tavola.
Marta, andate a prendermi la lettera, quella certa
lettera; ma volate, oh!
</p>

<p>
Marta andò di corsa, e tornò di lì a un momento col
foglio macchiato e gualcito.
</p>

<p>
Bongiovanni, coi suoi occhialoni a cavalluccio sul
naso, lo prese e cominciò a leggere:
</p>

<p>
— <i>Vengo di ricevere</i>, eccetera... <i>Anch’io mi sento bene</i>.
eccetera... <i>Sono stato fucilato</i>, eccetera... Insomma questa
lettera è tutta piena di contraddizioni, di controsensi,
di bestialità. Ti senti bene e sei stato fucilato? In sogno,
forse? Di’ la verità: eri stato alla cantina del quartiere,
e avevi preso una cotta, una cotta.
</p>

<p>
— Un corno! — gridò Prospero, pestando i piedi. — Badate
come parlate, mammalucco! Io non sono un
notaro, non sono un avvocato. Scrivo come mi detta il
cuore. Quel giorno, pigliando la penna, ho detto fra me:
adesso facciamo bene i conti. Devo passare per le armi
domani, a mezzodì; dopo domani non ci sarò più, e
Maddalena riceverà la cara mia che io sarò sotterra da
molte ore. Dunque, non potendo prepararla, non potendo
indorarle la pillola, zaffe! val meglio farla finita; dare,
direi quasi, il colpo di grazia anche a lei. Avete inteso?
Diavolo, quando le ragioni sono giuste... — Qui s’interruppe
come sorpreso da un pensiero, stette un momento,
poi esclamò: — Ehi! ma questa è la prima lettera,
e la seconda? Io ne ho scritto due, una dopo
l’altra, una diversa dall’altra, due, due, due!
</p>

<p>
— Noi non abbiamo ricevuto che questa — rispose
Marta; — nient’altro che questa.
</p>

<p>
— Giurate!
</p>

<p>
La vecchia alzò gli occhi al cielo, con una grande
<span class="pagenum" id="Page_109">[109]</span>
significazione di tutta la cera, e prese tra le dita la
crocellina d’oro che portava al collo.
</p>

<p>
— Eppure ho scritto una seconda lettera — mormorò
il giovane, un po’ raumiliato; — tutta diversa dalla
prima; e l’ho data al caporale Toulouse perchè la
spedisse.
</p>

<p>
— Poh! — fece Bongiovanni, accostandosi e palpandogli
le spalle e le braccia per acquietarlo del tutto. — Toulouse
si sarà dimenticato, o l’avrà perduta.
</p>

<p>
— Infatti è uno smemorato di prima riga...
</p>

<p>
— Vedi! Dunque la colpa è sua, tutta sua. E farai
benissimo a dargli una buona lezione, alla militare.
Adesso concludiamo. La lettera che non è giunta al suo
destino non conta niente. Questa, che abbiamo sott’occhio,
è come chi dicesse un certificato di morte, firmato
da te, di tuo pugno. Il fatto è fatto, caro mio, e bisogna
rassegnarsi.
</p>

<p>
Detto questo, il veterano si rimise a sedere.
</p>

<p>
Casimiro aveva ripreso il suo posto; e stava lì col viso
contratto, come di chi rattiene o ricaccia continuamente
dentro l’anima un sentimento amaro e violento. Maddalena,
ancora tutta sottosopra, non mangiava, non parlava,
non si moveva, se non che a quando a quando sussultava
e tremava. Gli altri avevano ricominciato bel
bello a banchettare.
</p>

<p>
— Mangioni, beoni, razza di cani — ripigliò Tonello,
rivolgendosi amabilmente a tutta la brigata: — non
m’avete neanche domandato come io l’abbia scampata!
</p>

<p>
— È vero — barbugliò Bongiovanni a bocca piena: — non
gli abbiamo ancor domandato come ha salvato
la pelle!
</p>

<p>
— È il principe Borghese che m’ha fatto la grazia:
il principe Borghese, governatore generale del Piemonte
in nome di Napoleone,<i> mon empereur!</i> Dovete sapere
che il signor Della Villa, <i>secrétaire des commandements</i>
di Sua Altezza, non entra mai nel gabinetto dove si trattano
gli affari di Stato dopo le tre pomeridiane. Quel
tal venerdì entra alle cinque sonate, così, casualmente,
<span class="pagenum" id="Page_110">[110]</span>
senza sapere il perchè. Vede sulla scrivania <i>une dépêche</i>,
un dispaccio giunto allora allora, e lo apre. <i>Sacredieu!
un soldat, qui avait dérobé quelques effets,
devait être fusillé le lendemain même à Gênes, à
l’heure de midi</i>. Legge e rilegge, pensa e ripensa, e si
persuade <i>que le conseil de guerre de la</i> 28<sup>e</sup> <i>division
militaire</i> ha fatto le cose alla leggera, ha giudicato a
sproposito, pronunziando <i>dans une affaire que certaines
circonstances plaçaient sous la juridiction des tribunaux
civils</i>. Una bagatella! Che fare? Ricorrere al principe.
Ma il principe dorme. Il segretario piglia la cosa
sopra di sè e lo fa svegliare. Quel bravo signore salta
giù dal letto, dà udienza subito, e va sulle furie — Come!
fucilare Tonello per la miseria di pochi stracci? Razza
di porci, v’insegnerò io a far di queste belle prodezze!
Ma, <i>tonnerre de Dieu!</i> l’esecuzione si deve fare a mezzogiorno
in punto, fra diciotto ore, <i>dix-huit heures! et il
y a cinquantesix lieues de Turin à Gênes, et la Boquette
a passer!</i> Presto, presto, chiamate Camillo. — Camillo,
il famoso corriere, è lì, pronto a tutto. Il principe
gli promette una gratificazione coi fiocchi se arriva
in tempo. Quel demonio inforca la sella, corre che vola,
e alle nove e mezzo si trova sul luogo!... È lui, Camillo,
che mi raccontò come andò il fatto. La sentenza fu cassata,
e la pena di morte commutata in qualche mese di
gabbia. Ma che caso, eh? <i>A quoi tient donc la vie d’un
homme!</i>
</p>

<p>
— Bravo! — esclamò uno dei banchettanti. — Parli
francese come una vacca spagnuola.
</p>

<p>
— E cosa farai adesso che sei rimasto scapolo? — domandò
un altro, ghignando. — Andrai a fare il bandito,
come Maino della Spinetta?
</p>

<p>
— Nemmen per sogno! — gridò Tonello, spianando
la destra per aria, e mettendosi sempre più in attitudine
di oratore. — Ho già un’altra idea. Il principe
Borghese conosce il mio nome, e con un tal protettore
non tremo più. Andrò a trovarlo e m’intenderò con lui.
E poi e poi e poi, voi altri vivete qui rintanati, e non
<span class="pagenum" id="Page_111">[111]</span>
sapete i casi straordinari che succedono fuori via. <i>Mon
empereur</i> mette in combustione tutta l’Europa. <i>L’Europe,
une des quatre parties du monde!</i> Sicchè oggi
viene la notizia d’una gran vittoria, domani d’un’altra;
qua si racconta d’un regno cangiato in repubblica, là
d’una conquista fatta con cento colpi di fucile. C’è la
gloria dell’armi, la decorazione del valore, mille diavolerie
da far andare in visibilio i soldati. Un uffiziale,
un sotto uffiziale, un fantaccino comune può rivolgersi
direttamente all’imperatore, e dirgli: — Sire, ho meritato
la croce. — Lui domanda, strizzando un occhio: — E
in che maniera? Fatemi un po’ la storia del vostro
affare. — Poi fa registrare il nome e il grado del richiedente,
e se ha detto il vero, la faccenda è subito aggiustata.
Così si può diventare in pochi giorni comandante,
maresciallo, principe, duca, vicerè. Io tornerò in
Piemonte general d’armata, e metterò a fuoco e fiamma
tutto il paese. <i>Quart de conversion, par le flanc gauche</i>,
e che il diavolo vi porti quanti siete!
</p>

<p>
Ciò detto, dibattè i pugni in aria, raccattò il fagotto,
e fece atto di partire.
</p>

<p>
— Senti — gli gridò dietro Bongiovanni: — non sei
nato su quel d’Asti, tu?
</p>

<p>
— Altro! — rispose Tonello fermandosi.
</p>

<p>
— Allora non puoi andartene senza bere.
</p>

<p>
— Sono tuttavia digiuno.
</p>

<p>
— To’, mettiti qui in capo di tavola.
</p>

<p>
— Io a tavola con quelli che m’hanno assassinato nell’onore?
Siete matto, voi. Mangerò un boccone lì, sulla
pietra del pozzo.
</p>

<p>
— Come ti piace. Olà, da sedere al generale Tonello;
servite il generale Tonello!
</p>

<p>
Il ragazzo accostò al pozzo una panca, sulla quale
si mise Tonello, mandando un auf! che parve un ruggito!
</p>

<p>
Il cielo era tutto una nuvola bassa e cenerognola;
nell’aia, cinta di muri quasi fosse una stanza, l’aria
stagnava, impregnandosi più che più d’un odor misto
di vivande e di concime. I commensali mangiavano e
<span class="pagenum" id="Page_112">[112]</span>
bevevano con gran rumore di voci discordanti e disordinate.
Bongiovanni scalcava con le sue mani stempiate
un tacchino badiale. Marta tagliava a fette squisitamente
sottili un tartufo bianco, grosso come la testa di un
bambino. Lucia <i>la sorda</i> condiva l’insalata.
</p>

<p>
Tonello, pur stando in contegno, gettava frequenti
occhiate alla tavola; e sentiva venir l’acquolina in
bocca, e un moto come di contrazione, di raggrinzamento
allo stomaco. A un tratto, s’avvide che Maddalena
lo sogguardava. Fece cipiglio e un cenno con la
mano, che voleva dire: — Me l’hai fatta grossa, strega
che non sei altra! — Ella inarcò le ciglia, si restrinse
nelle spalle e rispose tacitamente: — Eh! ti sei fatto
aspettare un po’ troppo. — Poi staccò una coscia di
quel tacchino, colorita e sugosa, lo mise in un piatto, e
aggiuntovi una buona porzione di tartufi, disse sotto
voce a Rosalia: — Io non posso lasciare il mio posto
senza dar nell’occhio: fammi il piacere, porta tu questa
roba a Prospero Tonello. Piglia qui. — Le diede il
piatto, le diede nell’altra mano una bottiglia di quel
buono, e soggiunse: — Fa che mangi con buon appetito.
</p>

<p>
Rosalia, bianca e rossa e pienotta, s’avvicinò al pozzo,
mise il piatto e la bottiglia sulla sponda, davanti al
nuovo convitato, strisciò una riverenza leggermente canzonatoria,
e se ne tornò alla compagnia.
</p>

<p>
Tonello tirò a sè la pietanza con un cert’atto trascurato,
con un volto tra distratto e disdegnoso: ma poi,
divorato com’era dalla fame, s’attaccò per bene, e prese
a macinare a due palmenti. E mangiando e bevendo, sentiva
scomparire la stanchezza, farsi più leggera la gravità
delle cose e svampare in gran parte la sua ira bestiale.
Quel tacchino era proprio eccellente, un tacchino
imperiale, ecco. Doveva essere stato alimentato con
granturco e con pastoni caldi di crusca. Forse era una
femmina: da che mondo è mondo, la carne della femmina
è più gentile di quella del maschio. Mentre faceva
il soldato non aveva mangiato niente di così succolento,
non aveva bevuto niente di così generoso. E il vino, il
<span class="pagenum" id="Page_113">[113]</span>
tacchino, i tartufi erano prodotti genuini dei suoi colli,
di quei colli che voleva disertare, di quel paese che
voleva incendiare!
</p>

<p>
Rosalia si riavvicinò con gli occhi vivaci, le labbra
ridenti, e una gran fetta di pan di Spagna.
</p>

<p>
— Uhm! — fece Tonello. — Il dolce non è confacente
alla salute, ma lo assaggerò per non ricusar le vostre
grazie. Questo dev’esser fatto con zucchero fino, farina
finissima e rossi d’uovo, eh? Buono. Da brava, Rosalia,
fatemi un po’ di compagnia. Eccomi qui afflitto e derelitto.
Maddalena m’ha piantato... E sì che eravamo proprio
fatti l’uno per l’altra! <i>Ah! misère des misère!</i> Mettetevi
qui.
</p>

<p>
— Ma io voglio stare allegra! — rispose la ragazza,
schermendosi.
</p>

<p>
— Staremo allegri.
</p>

<p>
— Poh, con quella faccia!
</p>

<p>
— Vi dirò un monte di belle cose.
</p>

<p>
— Ma giù le mani, eh!
</p>

<p>
— Fidatevi di me. Mettetevi qui, vicino vicino.
</p>

<p>
Rosalia si mise a sedere sulla panca, e Tonello rispose:
</p>

<p>
— <i>Tudieu!</i> come vi siete imbellita! Volete che ve lo
dica? Nella capigliera voi ricordate la marchesa.
</p>

<p>
— Che marchesa?
</p>

<p>
— Una marchesa che mi aveva preso a benvolere
laggiù in riva al mare. Dovete sapere che le donne di
alto bordo vanno pazze per gli astigiani, sicchè questo
inverno mi sono trovato a una certa avventura...
</p>

<p>
— Raccontatemela un poco.
</p>

<p>
— Ma ci vuol prudenza. La mia marchesa ha le
braccia lunghe, e quando mi fosse toccata una stilettata
in mezzo al cuore, voi me la levereste?
</p>

<p>
— Eh! le stilettate non si dànno via come le castagne.
Dite su, dite su.
</p>

<p>
Tonello incominciò a dire. Rosalia stava attenta a
udirlo, e ora sorrideva, ora aggrottava le ciglia, ora
increspava la fronte e pareva compresa da gran meraviglia;
<span class="pagenum" id="Page_114">[114]</span>
a un certo punto le vennero le fiamme al viso e
si rizzò come per fuggire; ma l’ex-soldato la prese per
il braccio e la fece sedere di nuovo.
</p>

<p class="ast"><sub>*</sub><sup>*</sup><sub>*</sub></p>

<p>
Il banchetto era per finire. I due sposi si guardavano
da vicino, con compiacenza e desiderio; si parlavano
nelle orecchie, dandosi l’un l’altro di spalla, amorosamente.
Giovanni Bongiovanni prese a sedere sulle ginocchia
Lucia <i>la sorda</i>, alla presenza di tutti, si divertiva
a pizzicarla più qua e più là. Marta aveva posato il
braccio sulla tavola, posata sul braccio la fronte, e si
appisolava. Intorno intorno, era una babilonia di parole
avventate, di sghignazzamenti clamorosi, di canzoni intonate
e tralasciate. Chi ingozzava tuttora, chi tracannava,
chi girellava tripudiando.
</p>

<p>
Altra gente entrava nell’aia a coppie, a brigatelle:
erano giovinotti e ragazze, tutti col vestito delle feste,
ma succinti e ristretti al possibile. E finalmente arrivarono
due suonatori, con un piffero e un chitarrone;
e s’arrampicarono sur un tavolato posticcio, rizzato in
un canto.
</p>

<p>
Rosalia vide Casimiro e Maddalena che si facevano
avanti, tenendosi per la mano, e si levò in piedi, con
una faccia tutta animata, come di chi non può stare alle
mosse.
</p>

<p>
— Mi piantate anche voi? — brontolò Tonello, facendole
gli occhiacci.
</p>

<p>
— Non sentite che sonano! — esclamò la ragazza,
accomodandosi il fisciù sul seno, e fermando ai fianchi
la gonnella fina.
</p>

<p>
— E lasciateli sonare!
</p>

<p>
— Non ci mancherebbe altro! Su, allegro, ballate anche
voi: quand’uno fa tanto d’entrare in ballo bisogna che
balli.
</p>

<p>
<span class="pagenum" id="Page_115">[115]</span>
</p>

<p>
— Ma, <i>sacredieu!</i> non ho ancora fatto la pace!
</p>

<p>
— La farete con me: alò alò!
</p>

<p>
— Un momento! cos’è questo? La monferrina?
</p>

<p>
— Una correnta.
</p>

<p>
— Non so più... Dio sa quant’è che non ho ballato!
</p>

<p>
— V’insegnerò.
</p>

<p>
— Allora a noi, Rosalia. <i>Vive l’empereur!</i>
</p>

<p>
— <i>Vive l’appereur! vive l’appereur!</i>
</p>

<div class="chapter">
<p>
<span class="pagenum" id="Page_117">[117]</span>
</p>

<h2 id="vaccaro">UN VACCARO</h2>
</div>

<p>
<span class="pagenum" id="Page_119">[119]</span>
</p>

<p>
Era un intervallo tra guerra e guerra, un breve intervallo
di tranquillità. Sulle torri e sulle mura di Carmagnola,
armate di bertesche e di ventiere, rafforzate da
battifolli e da bastite, si vedevano scolte, non difensori;
davanti alle porte aperte, sui ponti abbassati custodi,
gabellieri, pedaggieri, gente pacifica che andava
e veniva; le bicocche di legno inalzate sui rialti, collocate
sugli alberi a una certa distanza dallo steccato e
dal fosso, non avevano vedette. E la campagna circostante
era verde, fiorita e quieta; gorgheggi e ronzii in
tutte le siepi; per i campi e per i prati canzoni, chiamate,
latrati, muggiti.
</p>

<p>
Diverse vaccherelle chiare pascolavano sparsamente
in un’ampia pastura disuguale; i guardiani, ragazzi e
ragazzuoli, facevano il chiasso, vociando e scavallando
sul ciglione della strada maestra.
</p>

<p>
Tutt’a un tratto ecco un nuvolo di polvere alzarsi
poco discosto, ecco un luccicar d’armi. I vaccari si
aggrupparono, pallidi alcuni, altri accesa la faccia; chi
parlava di rimpiattarsi, chi di lasciar lì le bestie e
darla a gambe, chi di andar incontro, chi di star a
vedere.
</p>

<p>
Intanto gli armati vennero avanti, allentarono il passo,
fecero alto dove batteva un po’ d’ombra, sulla sponda
d’un torrentello che traversava la strada.
</p>

<p>
Era un venturiero tendasco col suo tamburino, i suoi
<span class="pagenum" id="Page_120">[120]</span>
tre valletti, la sua compagnia; compagnia piccola ma
buona: dieci balestrieri e otto pavesari, tutti validi,
svelti, bene arnesati con barbute e cappelli di ferro
forbiti, giachi di maglia, giubboni imbottiti e corazzine,
cioè giustacuori di tela grossa a più doppi, forniti d’una
specie di fodera di lamelle rettangolari d’acciaio; più
d’uno aveva pure gli spallacci, le cubitiere e i ginocchielli.
Lui, il capitano di ventura, uomo d’atletiche
membra, incassato tra gli arcioni della sella con i due
piedi ben saldi nelle staffe, portava il bacinetto a visiera
e a camaglio, l’armatura bianca intera, coperta d’una
cotta di velluto cremisi corta e scinta; anche il suo
destriere, buono da battaglia e da cammino, era guernito
di piastra e di maglia: aveva la barda compiuta di
tutto punto, messa in uso in quel torno da Alberico di
Barbiano.
</p>

<p>
I vaccari s’erano avvicinati, strisciando l’un dietro
l’altro lungo il ciglione, e stavano lì nel bel mezzo della
strada, guardando a bocca spalancata quei bei soldati
che si cavavano la sete alla corrente, si asciugavano il
sudore, riprendevano fiato.
</p>

<p>
Il capitano, che non sentiva la fatica, aspettava con
una specie di pazienza muta, incurante; e andava sbirciando,
così da lontano, le buone opere di muramento
e di legname che rendevano quasi inespugnabile la
grossa terra piemontese. A un punto, vedendo che i
suoi erano all’ordine e pronti ad ogni cenno, si voltò
ai vaccari.
</p>

<p>
— Via! — diss’egli — sgombrate la strada, o vi sprono
addosso.
</p>

<p>
I ragazzi riscossi, spauriti, si sparpagliarono a destra
e a sinistra. Uno rimase: un giovinetto cencioso, meschino
a vedere, ma con occhi vivi di falco, naso un po’
adunco, bocca stretta ed arcuata; una fisonomia strana,
di una stranezza nativa, da cui traluceva un gran vigor
d’animo.
</p>

<p>
— Via! — ripetè il venturiero, con quella sua voce
che metteva paura. — A chi dico?
</p>

<p>
<span class="pagenum" id="Page_121">[121]</span>
</p>

<p>
Il giovinetto stette ancora un momento come estatico,
poi si accostò passo passo, giungendo supplichevolmente
le mani:
</p>

<p>
— Messere, io non ho mai visto un cavaliere pari
vostro. Permettete che vi guardi ancora, e un po’ più
da vicino. Che belle armi! Lancia, mazza, spada... Avete
tutto, voi. Felice voi!
</p>

<p>
L’uomo di ferro che guardava il vaccaro come avrebbe
guardato un sorcio o un ranocchio, spianò gli archi delle
ciglia, e fece un sorriso a fior di labbra.
</p>

<p>
Il giovinetto, incoraggiato da quel sorriso, proseguì
fervidamente:
</p>

<p>
— Felice voi che potete maneggiar queste cose! S’io
avessi una lancia o una spada, saprei cacciarmi anch’io
senza paura tra altre lance e altre spade. Ma in casa
non ci son che strumenti rugginosi. Alle volte mi sento
dentro come una forza che mi porta via, che mi spinge
a dar di piglio alla falce, alla scure, a un randello e
pormi dietro al cavallo del primo uomo d’armi che
incontri alla campagna.
</p>

<p>
Il venturiero domandò col tono di chi è più avvezzo
a fare che a dire:
</p>

<p>
— Dunque ti pare una bella vita la nostra? Ti sentiresti
portato a farla anche tu?
</p>

<p>
— E come! — rispose il giovinetto pieno d’ardore.
</p>

<p>
— Sei magro, pare che tu mangi le lucertole, ma dalla
faccia si può sperar bene. Che sei tu buono a fare?
</p>

<p>
— So rotare il bastone contro i cani, so frombolar
sassi molto grossi...
</p>

<p>
— Come ti chiami?
</p>

<p>
— Francesco di Bartolommeo Bussone.
</p>

<p>
— Dove sta tuo padre?
</p>

<p>
— Là dove la strada fa un gomito. Vedete quella casupola
scura, da cui si alza una colonnetta di fumo?
</p>

<p>
— Tira via, che ho fretta.
</p>

<p>
Così dicendo, il venturiero si mandò innanzi il ragazzo;
e si avviarono tutti verso la casupola.
</p>

<p>
In questo mentre Bartolommeo Bussone tornava a
<span class="pagenum" id="Page_122">[122]</span>
casa. A veder da lontano il figliuolo con quel guerriero,
con quella gente d’armi, sollecitò il passo e arrivò tutto
trafelato.
</p>

<p>
— Galantuomo, ho da parlarti — gli disse bruscamente
il venturiero. — Sta attento e non m’interrompere.
</p>

<p>
— Messere, non v’è pericolo — rispose il contadino; — non
dubitate...
</p>

<p>
— Devi sapere ch’io vado ad Alessandria per unirmi
a Facino Cane...
</p>

<p>
— L’ho sentito nominare...
</p>

<p>
— Un condottiero che adesso fa abbassare il cimiero a
tutti gli altri. Passa di paese in paese, assalta, invade,
conquista; sicchè presto sarà signore d’un gran principato.
Egli tiene la fortuna per il ciuffo; cercherò di
acciuffarla anch’io. Piglio con me tuo figlio. Non ch’io
abbia bisogno di far gente, ma perchè mi par nato soldato.
Vuoi?
</p>

<p>
Dopo un istante di stupida maraviglia, il contadino
squadrò ben bene il suo Cecco, come per accertarsi che
la cosa era vera; poi prese a grattarsi il capo che non
la finiva mai.
</p>

<p>
— Presto, che ho fretta — disse il venturiero.
</p>

<p>
— Messere, il sole è ancor alto...
</p>

<p>
— Come c’entra il sole?
</p>

<p>
Bartolommeo fece l’atto di chi ha preso una risoluzione
ed esclamò:
</p>

<p>
— Tant’è: mi consiglierò con la moglie.
</p>

<p>
— Dov’è tua moglie?
</p>

<p>
— In casa.
</p>

<p>
— Chiamala e sbrigati.
</p>

<p>
All’udir la proposta, la donna raccolse con paurosa
tenerezza nelle sue braccia il figliuolo; poi si raccapezzò,
intravvide una buona occasione che non bisognava
lasciarsi sfuggire, e con una risoluzione che
sarebbe parsa crudele, se la voce non fosse venuta come
un gemito di fondo al cuore, disse:
</p>

<p>
— Va, figliuol mio, e che il Signore sia con te in
codesto viaggio, in guerra, e sempre.
</p>

<p>
<span class="pagenum" id="Page_123">[123]</span>
</p>

<p>
Padre e madre si misero tosto ad apparecchiare ogni
cosa per la partenza del garzoncello. L’uno gli raccomandava
l’obbedienza al capitano; l’altra diceva, lacrimando:
</p>

<p>
— Mi rincresce di vederti partire, ma se è per tuo
bene, non voglio guastare quello che fa Iddio. Ch’Egli
ti accompagni e ti faccia tornar sano e salvo. Se piango,
se dico tutte queste cose, è perchè sono donna. Pensa:
da questa sera in poi non ceniamo più insieme, chi sa
per quanto tempo! Va, va; tu puoi pensare a me anche
da lontano. Benchè separati da tanto paese, noi saremo
sempre uniti col pensiero. E quando ritornerai?
</p>

<p>
— Non lo so; ma ho speranza di tornar presto — rispondeva
Cecco ad occhi asciutti, ma col viso convulso
di chi ricaccia dentro l’anima un sentimento naturale,
pronto a manifestarsi.
</p>

<p>
— Ricordati di me. Io mi figurerò d’averti meco.
Avrò la compagnia di tuo padre. Va e ritorna. Appena
sarai stanco di correr dietro alla boria... alla gloria dell’armi,
torna nelle braccia della tua vecchia mamma.
Se me li serrerai tu gli occhi, morirò più contenta.
</p>

<p>
Quando si diedero l’ultimo addio, quando s’abbracciarono
senza poter più articolare una parola, anche il
venturiero, che pure continuava a tempestare: — Lesti,
lesti, che ho fretta! — si sentì gonfiare gli occhi, che
forse dall’infanzia più non conoscevano le lacrime, ed
ebbe quasi rimorso d’essere cagione di tanto spasimo a
quella povera gente.
</p>

<p>
Cammina, cammina; ben presto Cecco non scorse più
la casupola, neanche volgendosi da lontano; allora il
pianto proruppe; pianse i suoi genitori, la sua mucca,
la pastura, il torrentello. Un lungo sfogo di pianto, poi
non ci pensò più. Passò con rapida fortuna per tutti i
gradi della milizia. Venne un giorno in cui anche lui
s’armò di nitido ferro battuto a freddo, inforcò un cavallo
grande e possente, brandì imperiosamente il
bastone di comando; prese un nome di guerra e portò
titolo di conte; fra stipendi, feudi, possessioni, una cosa
<span class="pagenum" id="Page_124">[124]</span>
e un’altra ebbe un’entrata di quarantamila fiorini; salì
a militari onori ben alto, ben alto...
</p>

<p>
Il conte Carmagnola fu accusato, torturato con corda
e fuoco, e decapitato a Venezia nel giorno 5 di maggio
del 1432.
</p>

<div class="chapter">
<p>
<span class="pagenum" id="Page_125">[125]</span>
</p>

<h2 id="irreparabile">IRREPARABILE
<span class="smaller">SCENE.</span></h2>
</div>

<div class="break-before">
<p>
<span class="pagenum" id="Page_126">[126]</span>
</p>

<h3><i>PERSONAGGI</i></h3>
</div>

<ul>
<li><span class="smcap">Paola Lanfranchi.</span></li>
<li><span class="smcap">Maurizio Ferrigni.</span></li>
<li><span class="smcap">Ludovico Riamonti.</span></li>
<li><span class="smcap">Cesare Broccardo.</span></li>
<li><span class="smcap">Giorgio Orengo.</span></li>
<li><span class="smcap">Costanzo.</span></li>
</ul>

<p>
<span class="pagenum" id="Page_127">[127]</span>
</p>

<div class="blockquote">
<p>
<i>Stanza in casa di Maurizio — Porta d’ingresso nel fondo;
porte laterali. Caminetto con fuoco; orologio a pendolo;
scrivania; divano; mobili disposti per la scena.
È notte.</i>
</p>
</div>

<h3>SCENA PRIMA.
<span class="smaller">Costanzo, Maurizio, Giorgio, Cesare, Ludovico.</span></h3>

<div class="blockquote">
<p>
<i>Si sentono voci animate dietro la portiera del fondo.
Un uscio che si richiude violentemente sbattuto. Costanzo
accorre e rialza la fiammella d’una lampada che
sarà sulla scrivania. — Maurizio, Giorgio, Cesare irrompono
in scena gesticolando: Ludovico li segue lentamente.</i>
</p>
</div>

<p>
<span class="smcap">Maur.</span> (<i>Stravolto, gesti a scatti, febbrili</i>) Fate voi, fate
voi. L’importante è ch’io lo ammazzi; che lo ammazzi
come un cane.
</p>

<p>
<span class="smcap">Giorg.</span> Faremo noi. Sta tranquillo, vedrai.
</p>

<p>
<span class="smcap">Maur.</span> Sì, sì, sì. (<i>Posa il cappello sulla scrivania, vi getta
i guanti, spoglia il soprabito</i>). Vi ringrazio.
</p>

<p>
<span class="smcap">Cost.</span> (<i>Raccoglie tutto e si ritira</i>).
</p>

<p>
<span class="pagenum" id="Page_128">[128]</span>
</p>

<p>
<span class="smcap">Lud.</span> (<i>Siede indietro, in aspetto grave, costernato</i>).
</p>

<p>
<span class="smcap">Ces.</span> Adesso calmati.
</p>

<p>
<span class="smcap">Maur.</span> Son calmo.
</p>

<p>
<span class="smcap">Ces.</span> Ti sei sfogato...
</p>

<p>
<span class="smcap">Maur.</span> Sfogato?... Vedrete come mi sfogherò.
</p>

<p>
<span class="smcap">Giorg.</span> Eh diavolo!... Un’offesa così, con vie di fatto...
</p>

<p>
<span class="smcap">Ces.</span> (<i>a Giorgio</i>) Tu non soffiare nel fuoco.
</p>

<p>
<span class="smcap">Giorg.</span> (<i>Piccato</i>) Va bene, va bene, parla tu.
</p>

<p>
<span class="smcap">Ces.</span> (<i>a Maurizio</i>) Conciliazioni no?... Neppur nel caso...
</p>

<p>
<span class="smcap">Maur.</span> (<i>con impeto</i>) Ma che!
</p>

<p>
<span class="smcap">Ces.</span> Intendiamoci...
</p>

<p>
<span class="smcap">Giorg.</span> Eh giusto! Che storie! Tutto è così chiaro. Maurizio
ha urtato ed ha torto di non aver fatto subito
le scuse. Ma l’altro gli ha preso il braccio sull’atto...
Ciò che giustifica la parola di Maurizio; la quale,
va bene, è energica ma non vale il ricambio. (<i>Fa
il gesto di chi dà uno schiaffo</i>).
</p>

<p>
<span class="smcap">Ces.</span> (<i>Con impazienza</i>) Sì, sì, sappiamo. (<i>A Maurizio</i>)
Dunque senti...
</p>

<p>
<span class="smcap">Maur.</span> Niente, non c’è altro; mi rimetto in voi, siete
miei amici e basta. Fate solo che sia presto.
</p>

<p>
<span class="smcap">Giorg.</span> Vedrai.
</p>

<p>
<span class="smcap">Maur.</span> All’alba se fosse possibile.
</p>

<p>
<span class="smcap">Giorg.</span> Euh!
</p>

<p>
<span class="smcap">Maur.</span> Vorrei che la città sapesse il fatto, la riparazione
tutto d’un colpo.
</p>

<p>
<span class="smcap">Ces.</span> Non hai altro da aggiungere? (<i>Gli stringe la mano</i>).
</p>

<p>
<span class="smcap">Maur.</span> Vi aspetto.
</p>

<p>
<span class="smcap">Giorg.</span> A quest’ora troveremo gli altri al convegno. A
rivederci.
</p>

<p>
<span class="smcap">Maur.</span> (<i>Seguendoli di qualche passo</i>). Fate presto, fate
presto, vi prego. (<i>Giorgio e Cesare partono rapidamente</i>).
</p>

<p>
<span class="pagenum" id="Page_129">[129]</span>
</p>

<h3>SCENA SECONDA.
<span class="smaller">Maurizio, Ludovico, Costanzo.</span></h3>

<p>
<span class="smcap">Maur.</span> (<i>Passeggia nervosamente un momento, poi batte
il timbro</i>).
</p>

<p>
<span class="smcap">Cost.</span> (<i>Entra</i>).
</p>

<p>
<span class="smcap">Maur.</span> Da bere.
</p>

<p>
<span class="smcap">Lud.</span> Sì... Vedi di calmarti.
</p>

<p>
<span class="smcap">Maur.</span> Ah... sei tu? Non ti aveva veduto.
</p>

<p>
<span class="smcap">Lud.</span> Sono rientrato con te, con gli altri... Ero là.
</p>

<p>
<span class="smcap">Maur.</span> Ah.
</p>

<p>
<span class="smcap">Cost.</span> (<i>Porta da bere, e via</i>).
</p>

<p>
<span class="smcap">Lud.</span> (<i>Va al vassoio</i>) Cognac?... Kummel?
</p>

<p>
<span class="smcap">Maur.</span> No, no, acqua. (<i>Beve</i>) Ah c’eri? Hai visto? Va
bene, eh? Capisci che...
</p>

<p>
<span class="smcap">Lud.</span> Chi è?
</p>

<p>
<span class="smcap">Maur.</span> Chi?
</p>

<p>
<span class="smcap">Lud.</span> Il tuo avversario.
</p>

<p>
<span class="smcap">Maur.</span> Non lo so. Mi ha dato il suo biglietto, l’ho passato
a Cesare senza leggerlo. Non l’ho visto mai
in vita mia. Per ammazzarlo non occorre sapere il
suo nome... Tu lo sai?
</p>

<p>
<span class="smcap">Lud.</span> No. Era in un palco, con una signora che tu conosci.
</p>

<p>
<span class="smcap">Maur.</span> Sì, mi pare.
</p>

<p>
<span class="smcap">Lud.</span> C’è stato due buone ore.
</p>

<p>
<span class="smcap">Maur.</span> Non ho notato.
</p>

<p>
<span class="smcap">Lud.</span> Hai notato benissimo. Io l’ho visto appunto perchè
tu lo notavi; fu il tuo cannocchiale ad indicarmelo...
L’avrai guardato cento volte. Al principio del 2º
atto, al levar della tela, sei rimasto in piedi, in
mezzo alle poltrone, col cannocchiale puntato là,
immobile. Ti ho tirato per la falda dell’abito, perchè
si cominciava a rider di te.
</p>

<p>
<span class="smcap">Maur.</span> Non me ne sono accorto.
</p>

<p>
<span class="smcap">Lud.</span> Lo so bene. (<i>Dopo una pausa</i>). Già... non ti accorgevi
<span class="pagenum" id="Page_130">[130]</span>
di nulla, stasera; fuori che d’una cosa... Val
proprio la pena di serbare così bene un segreto...
per tradirlo poi intero, in un momento... Perchè
deve essere un pezzo che... Pensare le tragedie
che può fare una donna, che è forse indegna...
</p>

<p>
<span class="smcap">Maur.</span> (<i>bruscamente</i>). Ma che donna! Salivo le scale...
ci siamo urtati con uno sconosciuto... Quello mi
afferra un braccio. Io gli dò di villano... egli fa
l’atto... Che c’entrano donne?
</p>

<p>
<span class="smcap">Lud.</span> Sei sicuro di non averlo urtato apposta?
</p>

<p>
<span class="smcap">Maur.</span> Sicurissimo! Ne sono sicurissimo. Non l’avevo
veduto; salivo di furia... Salivo... poichè lo vuoi
sapere, poichè potrei restarci domani, poichè mi sei
amico vero e buono... e uomo giudizioso... Salivo
sì per andare in quel palco. Finchè colui ci era
rimasto non avevo voluto metterci il piede. Avevo
avvertito fin da quando erano entrati insieme il
loro accordo perfetto, illimitato; volevo vedere fin
dove arrivavano! Lei mi sapeva in teatro, mi ha
guardato, mi ha sorriso, mi ha fatto con gli occhi
quel leggiero cenno di salire che aspettavo febbrilmente
ogni sera, che ogni sera mi faceva trasalire
di gioia... Ma poi si voltava a quell’altro, e le sue
labbra, e i suoi occhi prendevano una dolcezza che
non le conoscevo, che a me non aveva dato mai...
E così, allora, quando lo vidi uscire dal palco, mi
slanciai per salirvi, per sapere. Sullo svolto del ripiano
ci urtammo... Lui scendeva... Oh se l’avessi
veduto avrei fatto lo stesso, più forse. Ho levato
gli occhi: solo nella rapidità dell’offesa l’ho riconosciuto.
Ah, come lo ammazzerò!
</p>

<p>
<span class="smcap">Lud.</span> Eh... gli taglierai la faccia, basterà.
</p>

<p>
<span class="smcap">Maur.</span> (<i>Con violenza</i>). No, no, no. Ah no! O lui o me,
uno ci resta.
</p>

<p>
<span class="smcap">Lud.</span> Alla spada?
</p>

<p>
<span class="smcap">Maur.</span> Alla pistola.
</p>

<p>
<span class="smcap">Lud.</span> (<i>Dopo un momento</i>). Ti posso servire a nulla?
</p>

<p>
<span class="smcap">Maur.</span> Grazie, no.
</p>

<p>
<span class="pagenum" id="Page_131">[131]</span>
</p>

<p>
<span class="smcap">Lud.</span> Vuoi ch’io stia con te?
</p>

<p>
<span class="smcap">Maur.</span> Lasciami. Ho molte cose da fare.
</p>

<p>
<span class="smcap">Lud.</span> Vai a dormire, credi a me.
</p>

<p>
<span class="smcap">Maur.</span> Sì, sì... Va, va, caro mio vecchio amicone... O
se vuoi, mettiti là, vicino al fuoco, e lasciami fare...
Così?
</p>

<p>
<span class="smcap">Lud.</span> Preferisco.
</p>

<p>
<span class="smcap">Maur.</span> Va bene, sta lì....
</p>

<div class="blockquote">
<p>
(<i>Scampanellata</i>).
</p>
</div>

<p>
<span class="smcap">Lud.</span> Già qui?
</p>

<p>
<span class="smcap">Maur.</span> No, non è possibile: non hanno avuto tempo...
</p>

<h3>SCENA TERZA.
<span class="smaller">Maurizio, Ludovico, Costanzo, Paola.</span></h3>

<p>
<span class="smcap">Cost.</span> (<i>Alza la portiera</i>).
</p>

<p>
<span class="smcap">Paola</span> (<i>Entra vivamente</i>).
</p>

<p>
<span class="smcap">Maur.</span> Voi!?
</p>

<p>
<span class="smcap">Lud.</span> Tornerò (<i>Via</i>).
</p>

<p>
Paola. Lo sai che è mio fratello?
</p>

<p>
<span class="smcap">Maur.</span> Chi?
</p>

<p>
<span class="smcap">Paola.</span> Non c’è stato nulla ancora, eh? Di’?... Non c’è
stato nulla?
</p>

<p>
<span class="smcap">Maur.</span> Che vuoi dire? che vuoi dire?
</p>

<p>
<span class="smcap">Paola.</span> Lo sai che è mio fratello. È arrivato oggi... Non
lo aspettavo, dopo due anni...
</p>

<p>
<span class="smcap">Maur.</span> Oh!
</p>

<p>
<span class="smcap">Paola.</span> Ho visto che non capivi. Ti ho fatto cenno di
salire... Eri scuro, mi sono divertita del tuo cruccio
ho fatto male. Quando ho saputo che vi eravate
insultati per le scale... Oh!... Dimmi che non vi è
stato nulla ancora... Vedi, lui non l’ho più visto. È
stato un amico, un ufficiale di marina, Pierli, che
mi ha detto tutto... Adesso non so dove sia, capisci?...
È arrivato ch’ero a pranzo... fa sempre
così. L’ultima sua lettera era di Siam, e poi non
<span class="pagenum" id="Page_132">[132]</span>
aveva dato più avviso di nulla, per piombarmi addosso
come un fulmine. È tanto ragazzo!... Ma
parla... dimmi che non c’è stato nulla... Maurizio?
</p>

<p>
<span class="smcap">Maur.</span> Dio, Dio, Dio, Dio!
</p>

<p>
<span class="smcap">Paola.</span> Hai mandato?
</p>

<p>
<span class="smcap">Maur.</span> Lo sai l’insulto suo?
</p>

<p>
<span class="smcap">Paola.</span> So, so. Me l’ha detto Pierli, lo so... Ebbene bisogna
trovare... Senti, capisci bene che non potete
battervi.
</p>

<p>
<span class="smcap">Maur.</span> (<i>Fa segno che la cosa è inesorabile</i>).
</p>

<p>
<span class="smcap">Paola.</span> Vieni qui, pensa, pensa con me. Bisogna pensarci,
troveremo. Non voglio il tuo disonore, lo sai,
eh! Sono tua, sono tua, anima e corpo. Ma tu... tu
nemmeno non puoi... Eh no, è Roberto! Pensa...
Abbiamo parlato tante volte del suo ritorno. Ne abbiamo
parlato insieme, te ne ricordi? Tu mi dicevi: — Sento
che diverremo amici. — Ti piacevano
tanto le sue lettere, così gaie, così gaie... Mi
ama tanto, sai, e non ho che lui... Rispondi!
Maurizio, Maurizio...
</p>

<p>
<span class="smcap">Maur.</span> Impossibile.
</p>

<p>
<span class="smcap">Paola.</span> Hai mandato?
</p>

<p>
<span class="smcap">Maur.</span> Ho mandato. A quest’ora quattro uomini d’onore,
estranei a me, a te, alle nostre dispute, ai nostri
affetti, hanno riconosciuto e stabilito che le offese
corse fra di noi volevano una soluzione mortale;
hanno impegnata la loro fede che così sarebbe seguito.
Io sono fuori oramai, non posso più nulla,
nulla, nulla.
</p>

<p>
<span class="smcap">Paola.</span> Oh!... E io? Non conterò nulla io, nemmeno
presso di te? Non ti pare che abbia qualche diritto
d’intervenire?... Sono qui, a due ore di notte, in
casa tua. C’è un uomo che se mi trovasse qui
avrebbe diritto di uccidermi. Diritto, diritto, capisci!
Perchè il solo fatto d’essere venuta da te,
sola, a quest’ora, a domandarti la vita di mio fratello,
prova che...
</p>

<p>
<span class="smcap">Maur.</span> Paola, Paola, per carità, non parlare.
</p>

<p>
<span class="pagenum" id="Page_133">[133]</span>
</p>

<p>
<span class="smcap">Paola.</span> Ma non voglio perdere mio fratello, non voglio
rischiare di perderlo. Non ho che lui al mondo... È
minore di me; sono sua sorella e sua madre... Il
mare me lo porta via per mesi e mesi, e quando ci
ritroviamo è una gioia, un’allegrezza così piena,
così piena! Lo adoro e mi ricambia. È buono, è
ardito, intelligente...
</p>

<p>
<span class="smcap">Maur.</span> Mi ha offeso, mi ha tanto offeso...
</p>

<p>
<span class="smcap">Paola.</span> Si troverà la via, vedrai...
</p>

<p>
<span class="smcap">Maur.</span> Perchè non sei andata da lui? Perchè io, io l’offeso
dovrei...? Tu non sai, non puoi capire. Voi altre
donne non le capite mai queste cose, se non per
giudicare poi inesorabilmente le debolezze che voi
stesse avete provocato. Certe questioni non si discutono,
sono necessità chiare, implacabili... Ha levato
la mano, ha fatto l’atto... Non si vive più così.
Non si vive più, ecco. Va, va da lui. Cerchi, trovi...
Io poi mi contento...
</p>

<p>
<span class="smcap">Paola.</span> Lo sai bene che non accetterebbe!... Un ufficiale...
</p>

<p>
<span class="smcap">Maur.</span> Mah!
</p>

<p>
<span class="smcap">Paola.</span> E che cosa gli direi? Posso domandare al mio
amante la vita di mio fratello, non a mio fratello
quella del mio amante. Lui ci troverebbe una ragione
di più. È così. Lo stesso fatto che crea in te
il dovere assoluto di salvarlo, crea in lui quello di
accanirsi contro di te. Ecco!... Ah! mi hai perseguita,
eh? col tuo amore. Ho cercato di fuggirti,
ti ho allontanato da me... Volevi morire, è vero?
Lo giuravi, volevi morire... Ho ceduto, mi sono data;
ho dimenticato ogni cosa. Anch’io posso essere una
donna disonorata, da un momento all’altro, per
fatto d’altri, che non potrei impedire. È così, l’amore
è così. Non si ragiona. Si cede, si cade. Si
cade, capisci? È così.
</p>

<p>
<span class="smcap">Maur.</span> (<i>Dopo aver pensato un momento, come risoluto ad
un estremo partito</i>). E va bene.
</p>

<p>
<span class="smcap">Paola</span> (<i>Fissandolo</i>). So quello che pensi. So che lo faresti.
Non voglio. Non voglio il duello, ecco. Non
<span class="pagenum" id="Page_134">[134]</span>
voglio che tu uccida Roberto, non voglio che Roberto
ti uccida. Non so nulla fuori di questo. Non
posso ragionare, non posso pregare. Sento che quel
fatto è mostruoso e non lo voglio. Di voi due non
posso parlare così che a te solo. Guardami bene.
Sento qui (<i>indicando la testa</i>) che non misuro più
le cose. Io mi perdo. Se non trovi modo... non so,
io dico tutto a mio marito. Io non esco più di casa
tua, ecco. Mi troveranno, sapranno, sarò perduta.
Pensaci. Ti giuro che lo farò.
</p>

<div class="blockquote">
<p>
(<i>Lungo silenzio</i>). (<i>Scampanellata</i>).
</p>
</div>

<p>
<span class="smcap">Maur.</span> (<i>Scuotendosi</i>). Oh! (<i>Va rapidamente alla porta</i>)
Costanzo!
</p>

<p>
<span class="smcap">Paola.</span> Che fai?
</p>

<p>
<span class="smcap">Maur.</span> (<i>a Costanzo</i>). Tienili di là un momento.
</p>

<p>
<span class="smcap">Paola</span> (<i>con calma</i>). Sono i tuoi padrini?
</p>

<p>
<span class="smcap">Maur.</span> Sì, credo.
</p>

<p>
<span class="smcap">Paola.</span> Falli entrare; io non mi muovo.
</p>

<p>
<span class="smcap">Maur.</span> Paola, Paola, bada a me, bada, tu perdi la ragione...
</p>

<p>
<span class="smcap">Paola.</span> Sì, sì, sì, mi perdo, ecco!
</p>

<p>
<span class="smcap">Maur.</span> Andrò io di là.
</p>

<p>
<span class="smcap">Paola.</span> Vado anch’io.
</p>

<p>
<span class="smcap">Maur.</span> Oh...
</p>

<p>
<span class="smcap">Paola.</span> Voglio parlare con loro.
</p>

<p>
<span class="smcap">Maur.</span> Oh Signore Iddio!... Lo vuoi? lo vuoi, lo vuoi? — Lo
vuoi eh, Paola? — Ah no, no, no, no, non
posso. (<i>Si butta sul divano, accasciato</i>).
</p>

<p>
<span class="smcap">Paola</span> (<i>risoluta</i>). Sta bene. A me!
</p>

<p>
<span class="smcap">Maur.</span> No! (<i>scatta su e l’afferra</i>). Qui... L’avrai voluto.
Mi arrendo, ecco. Va di là, là. (<i>Violento</i>). Lo voglio.
</p>

<p>
<span class="smcap">Paola.</span> Prometti...
</p>

<p>
<span class="smcap">Maur.</span> Va, vedrai.
</p>

<p>
<span class="smcap">Paola.</span> Bada che sto a sentire...
</p>

<p>
<span class="smcap">Maur.</span> Sì, sì, sì. Ti dò la mia parola d’onore... L’ultima
che potrò dare in mia vita.
</p>

<p>
<span class="smcap">Paola</span> (<i>Esce</i>).
</p>

<p>
<span class="smcap">Maur.</span> (<i>Chiude con la chiave e si volta rapido a far
fronte a Giorgio e Cesare che entrano</i>).
</p>

<p>
<span class="pagenum" id="Page_135">[135]</span>
</p>

<h3>SCENA QUARTA.
<span class="smaller">Maurizio, Cesare, Giorgio.</span></h3>

<p>
<span class="smcap">Giorg.</span> Dormivi?... Bravo, complimenti!
</p>

<p>
<span class="smcap">Maur.</span> (<i>Stringe loro macchinalmente la mano</i>).
</p>

<p>
<span class="smcap">Giorg.</span> Dunque, senti: i padrini del tuo avversario sono
il capitano Capolago e Filippo Errera.
</p>

<p>
<span class="smcap">Ces.</span> Sì, e ti batti alla pistola, come volevi. — Per non
lasciare il terreno senza risultato, secondo il tuo
desiderio, si farà uso di armi rigate... Non si è deciso
se il duello sarà da piè fermo od avanzando,
ma nella qualità di offeso ti rimane la scelta.
</p>

<p>
<span class="smcap">Maur.</span> (<i>In preda a fierissima lotta interna, risponde appena
con un cenno del capo</i>).
</p>

<p>
<span class="smcap">Ces.</span> (<i>Dopo aver aspettato invano una parola</i>). Le condizioni
sono gravi, ma...
</p>

<p>
<span class="smcap">Giorg.</span> Ma sono quelle che hai imposto tu stesso.
</p>

<p>
<span class="smcap">Maur.</span> È giusto...
</p>

<div class="blockquote">
<p>
(<i>Un silenzio. — Giorgio e Cesare lo guardano con
certa sorpresa</i>).
</p>
</div>

<p>
<span class="smcap">Giorg.</span> Hai capito?
</p>

<p>
<span class="smcap">Maur.</span> Sì, sì, sì.
</p>

<p>
<span class="smcap">Giorg.</span> Bene. Allora a noi non rimane altro che...
</p>

<p>
<span class="smcap">Maur.</span> Vi ringrazio...
</p>

<p>
<span class="smcap">Ces.</span> Mentre Giorgio va a cercar l’occorrente, io corro
dal...
</p>

<p>
<span class="smcap">Maur.</span> (<i>interrompendolo</i>). Fate voi, fate voi.
</p>

<p>
<span class="smcap">Giorg.</span> (<i>stringendosi nelle spalle</i>). Si va. A rivederci.
</p>

<p>
<span class="smcap">Ces.</span> Saremo qui per tempo...
</p>

<p>
<span class="smcap">Maur.</span> (<i>con impeto</i>). No! fermatevi. (<i>Dopo aver gettato
un rapido sguardo verso la porta ove è entrata
Paola</i>). Aspettate, tornate qui... (<i>Con terribile
sforzo</i>). Non mi batto più.
</p>

<div class="blockquote">
<p>
(<i>Cesare e Giorgio fanno un movimento di estrema
sorpresa</i>).
</p>
</div>

<p>
<span class="pagenum" id="Page_136">[136]</span>
</p>

<p>
<span class="smcap">Giorg.</span> (<i>rimettendosi</i>). Eeh! tu scherzi. Già... ma vai
oltre, sai.
</p>

<p>
<span class="smcap">Ces.</span> Silenzio! Non abbiamo inteso. (<i>A Maurizio</i>). Ripeti.
</p>

<p>
<span class="smcap">Maur.</span> (<i>con voce sorda</i>). Ho detto.
</p>

<p>
<span class="smcap">Ces.</span> (<i>severamente</i>). Cioè?
</p>

<p>
<span class="smcap">Giorg.</span> (<i>con impeto</i>). Non ti vuoi più battere?
</p>

<p>
<span class="smcap">Maur.</span> Non posso più.
</p>

<p>
<span class="smcap">Giorg.</span> Avrai un perchè, spero?
</p>

<p>
<span class="smcap">Maur.</span> (<i>Non risponde</i>).
</p>

<p>
<span class="smcap">Giorg.</span> E ce lo dirai?
</p>

<p>
<span class="smcap">Maur.</span> (<i>Tace ancora</i>).
</p>

<p>
<span class="smcap">Ces.</span> (<i>che lo avrà guardato attentamente, con inquietudine
vivissima</i>). Un momento, un momento... per
carità, ragioniamo. Maurizio, bada a te. Un colpo
in faccia non prova nulla contro chi lo riceve, prova
la brutalità di chi lo dà. Ma intanto l’onta va tutta
al colpito. Il mondo non gli perdona l’offesa subita
se non la cancella secondo l’usanza. È un pregiudizio
assurdo, feroce, stupido se vuoi, ma per ora
è ancora così. (<i>Dopo breve pausa, stringendogli il
braccio con forza</i>). Coraggio!
</p>

<p>
<span class="smcap">Maur.</span> (<i>scuotendosi con un grido di rivolta</i>). Oh!... E
credi tu ch’io ne manchi!
</p>

<p>
<span class="smcap">Giorg.</span> Ma dunque, perdio, cos’hai?
</p>

<p>
<span class="smcap">Maur.</span> (<i>Ricade nell’attitudine cupa di prima</i>).
</p>

<p>
<span class="smcap">Ces.</span> (<i>addoloratissimo</i>). C’è di che impazzire. Cos’è successo?...
T’abbiamo lasciato animato, risoluto, furioso,
e ti ritroviamo... così. Maurizio, amico... Oh
poveri noi! Ma pensa, immagina... quando si sappia...
Che cose!... (<i>con rabbia</i>). Ma fuori una parola, rispondi,
almeno, rispondi!
</p>

<p>
<span class="smcap">Maur.</span> (<i>sommessamente</i>). È inutile tutto.
</p>

<p>
<span class="smcap">Ces.</span> (<i>con energia</i>). No, no, no, non è vero. (<i>A Giorgio</i>).
Andiamo via. (<i>Tornando a Maurizio</i>). Noi ce ne
andiamo, tu rifletti. Torneremo presto e ti troveremo
pronto a fare il tuo dovere. È la parola. Oh ne sono
certo come se lo vedessi! È un triste momento
questo, e sarà passato. Nessuno lo saprà mai. Dimentichiamo
<span class="pagenum" id="Page_137">[137]</span>
anche noi, non è vero, Giorgio? Parola
d’onore.
</p>

<p>
<span class="smcap">Maur.</span> (<i>soffocato</i>). Ti ringrazio col cuore... Cesare, ma
ti prego, ti scongiuro...
</p>

<p>
<span class="smcap">Ces.</span> (<i>con viva ansietà</i>). Dunque?
</p>

<p>
<span class="smcap">Maur.</span> Non tornar più.
</p>

<p>
<span class="smcap">Giorg.</span> Basta! (<i>a Cesare</i>). Lascialo stare.
</p>

<p>
<span class="smcap">Ces.</span> (<i>Si ritira lentamente combattuto fra il dolore e lo
sdegno</i>).
</p>

<p>
<span class="smcap">Giorg.</span> (<i>a distanza</i>). Dunque... tu ci autorizzi a dichiarare...
</p>

<p>
<span class="smcap">Maur.</span> (<i>Si stringe nelle spalle in silenzio</i>).
</p>

<div class="blockquote">
<p>
(<i>Giorgio e Cesare partono senza salutarlo</i>).
</p>
</div>

<h3>SCENA QUINTA.
<span class="smaller">Maurizio, Paola.</span></h3>

<p>
<span class="smcap">Maur.</span> (<i>Rimane un momento immobile, poi si scuote, si
slancia come per richiamarli, si ferma, e ritorna agitandosi
per la scena</i>).
</p>

<p>
<span class="smcap">Paola</span> (<i>di dentro, urtando all’uscio prima piano, poi più
forte</i>). Ferriani... Ferriani! Maurizio.
</p>

<p>
<span class="smcap">Maur.</span> (<i>Va ad aprire</i>).
</p>

<p>
<span class="smcap">Paola.</span> Ah!... sei solo. Dunque? E dunque?
</p>

<p>
<span class="smcap">Maur.</span> (<i>Non risponde, si lascia andare sul divano e nasconde
la faccia</i>).
</p>

<p>
<span class="smcap">Paola.</span> E così? Dimmi adesso, dimmi... Parlami. È salvo,
non è vero? Siete salvi, non vi battete più? (<i>dopo
un momento, con angoscia</i>). Maurizio, Dio, Dio,
senti... No, no, fa che non ti veda così. Ho capito,
ecco: hanno creduto che tu... Oh!... Già, non lo
crederanno gli altri, non lo crederà nessuno, sarebbe
una assurdità, un’infamia! Si capirà che per fare
quello che hai fatto, ci deve essere una ragione...
una ragione superiore a tutto, alla vita, alla morte,
<span class="pagenum" id="Page_138">[138]</span>
a tutto. E ora anche noi penseremo. Adesso che
abbiamo un respiro possiamo pensare, e troveremo,
vedrai. A tutto c’è rimedio, amico mio, fuorchè...
Ho pregato di là; mi sono rivolta a Dio, mi sono
raccomandata ai nostri morti... ho fatto anche un
voto... Dunque, dunque coraggio (<i>piegandosi a lui
e scostandogli le mani per vederlo in viso</i>). Coraggio,
coraggio...
</p>

<p>
<span class="smcap">Maur.</span> (<i>Alza la testa e la guarda come trasognato</i>).
</p>

<p>
<span class="smcap">Paola</span> (<i>alzandosi come spaventata</i>). Oh!... Parla, parla
Maurizio, parlami...
</p>

<p>
<span class="smcap">Maur.</span> (<i>con voce tronca</i>). Che... cosa vuoi mai ch’io ti
dica?... È finito, ecco, è finito... Sono morto.
</p>

<p>
<span class="smcap">Paola.</span> Non è vero. No, no, no, sei vivo, sei vivo; lo
sei per me. Guardami adesso, sono io, sono qui, la
tua Paola, tua, tua... Mi hai detto tante volte che
io ero tutto per te... Ebbene ecco, sono qui, e se
vuoi non ti lascio più. Ti ricordi quello che mi hai
proposto una volta? Vengo, sai, vengo con te, dove
vuoi... Ma scuotiti, moviti, guardami, parla. Soffro,
soffro tanto! Non voglio vederti così, non posso...
Che pena, che pena, che pena... — Maurizio... ho
paura!
</p>

<p>
<span class="smcap">Maur.</span> Ma che vuoi? Quello che cercavi l’hai ottenuto,
dunque...
</p>

<p>
<span class="smcap">Paola</span> (<i>ferita</i>). Maurizio!
</p>

<p>
<span class="smcap">Maur.</span> Ma sì! Non ho più altro, io. Mi hai preso tutto
e non ho più nulla. Dunque, via, via anche tu come
gli altri.
</p>

<p>
<span class="smcap">Paola.</span> Non puoi parlarmi così. Pensa, ricordati...
</p>

<p>
<span class="smcap">Maur.</span> Sì... l’amore, le ore felici, il passato. Oh va, l’hai
avuto il ricambio. Ti sei data, sei caduta, va bene...
Ma il mondo... il mondo vi ama, vi vuole, vi tiene.
Siete belle, siete il suo ornamento, la sua gioia...
ha bisogno di voi, vi rialza, vi perdona e dimentica.
Ma l’uomo che cade, quello è calpestato, è perduto!
</p>

<p>
<span class="smcap">Paola.</span> Ma io ti resto, sono io che ti prendo, vedi, sono
io che ti voglio.
</p>

<p>
<span class="pagenum" id="Page_139">[139]</span>
</p>

<p>
<span class="smcap">Maur.</span> Tu!... Stasera, adesso, sì; ma domani?... Oh! e
poi... anche, tu poco a poco, penserai come gli altri,
come tutti. Te ne avvedrai. Non si resiste a certe
correnti: l’odio, il disprezzo sono contagiosi. Ed
io la pietà non lo voglio, non la merito. Mi hai
vinto, è finito.
</p>

<p>
<span class="smcap">Paola.</span> Maurizio...
</p>

<p>
<span class="smcap">Maur.</span> È finito. Non ti odio, no; non ti maledico: ti
perdono, ecco sì, ti perdono... Ma non ti amo più.
</p>

<p>
<span class="smcap">Paola.</span> Oh Maurizio! Che strazio, Maurizio!...
</p>

<p>
<span class="smcap">Maur.</span> Non posso più... Ho consumato in un’ora quanto
doveva durare degli anni... Ho tutto fatto, tutto provato,
tutto. Non bisogna darla la prova dell’amore,
perchè l’amore se ne va, se ne va, se ne va.
</p>

<p>
<span class="smcap">Paola</span> (<i>con passione</i>). Senti, senti... vieni qui, siedi
qui... ancora. Non pensare, non pensare. Non pensiamo
per ora... Domani poi, adesso dimentica. Me
lo dicevi anche tu, quando ti resistevo: — lascia,
lascia, non pensare, dimentica. — Così mi parlavi.
Ebbene sono io che lo ripeto a te. Guardami: sono
bella, sono tua e voglio consolarti dei tuoi dolori,
voglio cancellare i tuoi pensieri, cacciarli via tutti,
e rimanere io sola, sola nell’anima tua. Domani
avrai tempo; domani assisterai ai tuoi proprii dolori...
Ora no; voglio la dimenticanza, il sonno, morire
d’amore... Maurizio... come sei, come sei! Sei
gelato.
</p>

<p>
<span class="smcap">Maur.</span> Lasciami, te ne prego. Vedi come sono, in che
stato... Non puoi credere il male che mi fai rimanendo.
Domani, chi sa... Verrò io... Ma adesso non
so, non so nulla. Non provo che un bisogno immenso
di esser solo (<i>amaramente</i>). Ah non mi ucciderò!
Va: (<i>dolcemente</i>). Lasciami, lasciami, vuoi?
</p>

<p>
<span class="smcap">Paola</span> (<i>con forza</i>). Domani ti vedo?
</p>

<p>
<span class="smcap">Maur.</span> Sì, sì, sì (<i>le mette il mantello</i>). Ecco, così. Come
sei venuta? Nessuno ti ha vista?
</p>

<p>
<span class="smcap">Paola.</span> No: non pensare, nessuno, nessuno. Ho Ambrogio,
lì sotto.
</p>

<p>
<span class="pagenum" id="Page_140">[140]</span>
</p>

<p>
<span class="smcap">Maur.</span> Bene. Va, va, va. Il velo ancora (<i>le cala il velo
sugli occhi</i>). Addio!
</p>

<p>
<span class="smcap">Paola</span> (<i>sull’uscio, piegandosi a lui per baciarlo</i>). Maurizio...
</p>

<p>
<span class="smcap">Maur.</span> No! (<i>chiamando</i>). Costanzo!
</p>

<p>
<span class="smcap">Paola.</span> Oh! (<i>Via</i>).
</p>

<p>
<span class="smcap">Maur.</span> (<i>a Costanzo</i>). Accompagna e ritorna. (<i>Va alla
scrivania, apre, prende un portafogli e valori</i>).
</p>

<p>
<span class="smcap">Cost.</span> (<i>tornando</i>). C’è ancora il signor Ludovico di là...
</p>

<p>
<span class="smcap">Maur.</span> Pregalo d’andarsene; non voglio vedere più nessuno...
Parto all’alba.
</p>

<p class="pad2 center large">
<span class="smcap">Cala la tela.</span>
</p>

<div class="chapter">
<p>
<span class="pagenum" id="Page_141">[141]</span>
</p>

<h2 id="leonessa">LEONESSA
<span class="smaller">DRAMMA.</span></h2>
</div>

<div class="break-before">
<p>
<span class="pagenum" id="Page_142">[142]</span>
</p>

<h3><i>PERSONAGGI</i></h3>
</div>

<ul>
<li><span class="smcap">Il conte Roberto Montanari.</span></li>
<li><span class="smcap">Elena</span>, <i>sua moglie</i>.</li>
<li><span class="smcap">Luisa</span>, <span class="smcap">Camillo</span>, loro figli.</li>
<li><span class="smcap">Donna Clelia.</span></li>
<li><span class="smcap">Il dottor Blavetti.</span></li>
<li><span class="smcap">Marianna.</span></li>
</ul>

<p>
<i>La scena è in una piccola città di provincia.</i>
</p>

<div class="break-before">
<p>
<span class="pagenum" id="Page_143">[143]</span>
</p>

<h3>ATTO PRIMO.</h3>
</div>

<div class="blockquote">
<p>
<i>Sala terrena nell’antico palazzo Montanari. — Nel fondo
porta d’ingresso comune: ai lati di questa un vecchio
armadio ed una credenza intagliata. — A destra
uscio che mette in giardino, altro a sinistra che
comunica con gli appartamenti interni. — Tavola
nel mezzo; seggioloni antichi coperti di cuoio, seggiole
moderne semplicissime, un sofà.</i>
</p>
</div>

<h3>SCENA PRIMA.
<span class="smaller">Elena, Marianna, Camillo e Luisa.</span></h3>

<p>
<span class="smcap">Mar.</span> (<i>Sta ritirando dalla tavola i resti della colazione
e li ripone nella credenza</i>).
</p>

<p>
<span class="smcap">Elena</span> (<i>Conduce i bambini verso l’uscio di destra</i>).
Siete serviti. Adesso andate in giardino, ma non
stancatevi perchè oggi forse si va in campagna.
</p>

<p>
<span class="smcap">Cam.</span> (<i>Contento</i>) Alla Bertranda?
</p>

<p>
<span class="smcap">Elena.</span> Sì; ma ho detto forse, veh!
</p>

<p>
<span class="smcap">Cam.</span> Nella nostra carrozza?
</p>

<p>
<span class="smcap">Mar.</span> Se si trova un cavallo. Gioacchino è in giro per
questo. Se non fosse festa al Santuario di San Costanzo
lo avrebbe già trovato, ma oggi quelli che
hanno cavalli li tengono per sè.
</p>

<p>
<span class="pagenum" id="Page_144">[144]</span>
</p>

<p>
<span class="smcap">Elena.</span> (<i>Ai bambini</i>) Andate, e state buoni.
</p>

<p>
<span class="smcap">Cam.</span> e <span class="smcap">Luisa</span>. (<i>Escono</i>).
</p>

<p>
<span class="smcap">Mar.</span> (<i>Che ha finito</i>) Comanda?
</p>

<p>
<span class="smcap">Elena.</span> Per ora no.
</p>

<p>
<span class="smcap">Mar.</span> Lo sa che oggi si mangia alle undici?
</p>

<p>
<span class="smcap">Elena.</span> (<i>Con qualche sorpresa</i>) Oggi?
</p>

<p>
<span class="smcap">Mar.</span> Da oggi in poi. Per me è tutt’uno, andrò presto
a far la spesa; ma per loro sarà un incomodo. Già
è il padrone che vuol così.
</p>

<p>
<span class="smcap">Elena.</span> L’hai visto uscire?
</p>

<p>
<span class="smcap">Mar.</span> No, signora. (<i>Con significato</i>) È ancora lassù, sulla
terrazza.
</p>

<p>
<span class="smcap">Elena.</span> Puoi andare.
</p>

<p>
<span class="smcap">Mar.</span> Viene giù adesso; lo sente?... Eccolo.
</p>

<p>
<span class="smcap">Rob.</span> (<i>Entra dalla sinistra</i>).
</p>

<h3>SCENA SECONDA
<span class="smaller">Elena, Marianna, Roberto.</span></h3>

<p>
<span class="smcap">Rob.</span> Chi c’è in soffitta?
</p>

<p>
<span class="smcap">Elena.</span> Tua madre, credo.
</p>

<p>
<span class="smcap">Rob.</span> Sentivo due voci...
</p>

<p>
<span class="smcap">Mar.</span> (<i>Di sull’uscio</i>) C’è su anche il dottor Blavetti.
Guardano quei quadracci...
</p>

<p>
<span class="smcap">Rob.</span> Basta; va pure.
</p>

<p>
<span class="smcap">Mar.</span> (<i>Via</i>).
</p>

<p>
<span class="smcap">Rob.</span> Quel Blavetti! non si occupa che di anticaglie, di
minchionerie; non gli affiderei un cane.
</p>

<p>
<span class="smcap">Elena.</span> Non viene qui come medico.
</p>

<p>
<span class="smcap">Rob.</span> Viene come seccatore...
</p>

<p>
<span class="smcap">Elena.</span> È un vecchio amico di tua madre.
</p>

<p>
<span class="smcap">Rob.</span> Gli amici di mia madre io non li posso soffrire:
nè questo, nè quell’altro di Torino, l’avvocato Rostagno...
</p>

<p>
<span class="smcap">Elena.</span> (<i>Interrompendolo, ma con dolcezza</i>) Perchè vuoi
pranzare alle undici?
</p>

<p>
<span class="pagenum" id="Page_145">[145]</span>
</p>

<p>
<span class="smcap">Rob.</span> Perchè a mezzogiorno mi par troppo tardi.
</p>

<p>
<span class="smcap">Elena.</span> Per te.
</p>

<p>
<span class="smcap">Rob.</span> Per tutti! Ad ogni modo si può provare: ti pare
una cosa così straordinaria?
</p>

<p>
<span class="smcap">Elena.</span> Non ho fatto l’ombra di un’osservazione.
</p>

<p>
<span class="smcap">Rob.</span> Meno male (<i>S’incammina verso il fondo</i>).
</p>

<p>
<span class="smcap">Elena.</span> Che farai oggi?
</p>

<p>
<span class="smcap">Rob.</span> Mi annoierò.
</p>

<p>
<span class="smcap">Elena.</span> La giornata è così bella: si potrebbe approfittarne...
</p>

<p>
<span class="smcap">Rob.</span> (<i>Fermandosi</i>) Per?...
</p>

<p>
<span class="smcap">Elena.</span> Per fare una gita alla Bertranda.
</p>

<p>
<span class="smcap">Rob.</span> (<i>Ironico</i>) A piedi, eh?
</p>

<p>
<span class="smcap">Elena.</span> Poichè abbiamo la nostra carrozza...
</p>

<p>
<span class="smcap">Rob.</span> Ah sì! Vi attacchiamo Azor, e via!
</p>

<p>
<span class="smcap">Elena.</span> Gioacchino è andato a cercare un cavallo.
</p>

<p>
<span class="smcap">Rob.</span> E se lo trova, chi guida?
</p>

<p>
<span class="smcap">Elena.</span> Tu.
</p>

<p>
<span class="smcap">Rob.</span> No, sai.
</p>

<p>
<span class="smcap">Elena.</span> A Torino...
</p>

<p>
<span class="smcap">Rob.</span> A Torino guidavo cavalli miei e non mi tiravo
dietro l’arca di Noè. — E poi non vedo alcuna
necessità di andar con questo caldo fino alla Bertranda.
</p>

<p>
<span class="smcap">Elena.</span> Però, di quando in quando un’occhiata ai nostri
affari sarebbe utile, per non dir necessaria. Anche
tua madre...
</p>

<p>
<span class="smcap">Rob.</span> Mia madre non c’entra... Badate alle cose di casa
voialtre donne, che a quelle di fuori penso io.
</p>

<p>
<span class="smcap">Elena.</span> (<i>Si guarda le mani con aria rassegnata, ma non
convinta</i>).
</p>

<p>
<span class="smcap">Rob.</span> Vado alla posta; ti occorre qualcosa?
</p>

<p>
<span class="smcap">Elena.</span> No, grazie.
</p>

<p>
<span class="smcap">Rob.</span> (<i>La guarda un momento dal fondo, poi torna abbonito</i>)
Abbi pazienza... Ho detto che mi pareva inutile
andar oggi; ma andremo alla Bertranda un altro
giorno... Bisogna immaginare che figura si farebbe
in quella vecchia berlina! E ci toccherebbe far strada
<span class="pagenum" id="Page_146">[146]</span>
con quelli che vanno al Santuario! Tutti questi signori
del contorno hanno bei legni moderni, e che
cavalli! e noi non abbiamo più niente. Almeno non
mettiamoci in mostra! — Tutto quello che vuoi, ma
ridicoli no. Scusami, eh! (<i>Le prende la mano, e via</i>).
</p>

<p>
<span class="smcap">Elena.</span> (<i>Resta pensierosa un istante, poi si stringe nelle
spalle sorridendo amaramente, e va per passare in
giardino</i>).
</p>

<h3>SCENA TERZA.
<span class="smaller">Elena, Clelia, Blavetti.</span></h3>

<p>
<span class="smcap">Clelia.</span> (<i>Entrando dalla sinistra, seguita da Blavetti</i>)
Elena!... Te ne vai?
</p>

<p>
<span class="smcap">Elena.</span> (<i>Fermandosi</i>) No, no; scusate non vi avevo
veduti.
</p>

<p>
<span class="smcap">Blav.</span> Ben levata, contessa?
</p>

<p>
<span class="smcap">Elena.</span> Buon giorno, dottore.
</p>

<p>
<span class="smcap">Blav.</span> Abbiamo fatta una visita agli avoli, agli arcavoli,
ai bisarcavoli. — Malandati, sa. Ce ne sono che
fanno pietà! Ma noi li ripuliremo e li disporremo
nella galleria del primo piano.
</p>

<p>
<span class="smcap">Clelia.</span> Par fatta apposta.
</p>

<p>
<span class="smcap">Blav.</span> Sarà il museo storico di casa Montanari.
</p>

<p>
<span class="smcap">Clelia.</span> E c’è ancor tanta roba lassù! Adesso ch’è di
moda l’antico.
</p>

<p>
<span class="smcap">Blav.</span> È una gran bella moda. Io poi conosco tanti segreti
per pulire, rinfrescare, restaurare...
</p>

<p>
<span class="smcap">Clelia.</span> (<i>Ad Elena</i>) Abbiamo trovato una cosa che può
esserci utile subito.
</p>

<p>
<span class="smcap">Blav.</span> Ah sì, un certo numero di piastrelle di bronzo,
la guarnitura completa di uno stipo.
</p>

<p>
<span class="smcap">Clelia.</span> E sai cos’ho pensato? Che si potrebbe far ricostrurre
e regalarlo a Roberto per il suo onomastico.
</p>

<p>
<span class="smcap">Elena.</span> Benissimo!
</p>

<p>
<span class="pagenum" id="Page_147">[147]</span>
</p>

<p>
<span class="smcap">Clelia.</span> Non sappiamo mai cosa dargli! Glielo faremo
trovare in camera pieno di sigari.
</p>

<p>
<span class="smcap">Blav.</span> Ecco.
</p>

<p>
<span class="smcap">Clelia.</span> Lei pensa a tutto?
</p>

<p>
<span class="smcap">Blav.</span> Penserò al disegno, e lo farò eseguire.
</p>

<p>
<span class="smcap">Clelia.</span> E poi ci dirà la spesa!
</p>

<p>
<span class="smcap">Blav.</span> Si figuri! Però, prima di decidere vorrei vederle
meglio quelle piastrelle. C’è su tanta polvere, tanta
patina! Bisognerà lavarle... Se fossero mie le getterei
nell’acido, ma temperato, perchè poi...
</p>

<p>
<span class="smcap">Clelia.</span> S’incarica anche di questo?
</p>

<p>
<span class="smcap">Blav.</span> Sì, signora. Porterò l’occorrente.
</p>

<p>
<span class="smcap">Clelia.</span> Bravo!
</p>

<p>
<span class="smcap">Blav.</span> Siamo intesi. — Adesso vado al dovere; ma ho
poco da fare: non mi vogliono più. Dicono che
cerco quello che è vecchio, ma non lascio invecchiare
i clienti! Chiamano il dottor Angeleri, che
ha preso la laurea adesso... E lo credono meno
micidiale di me!... Basta; riverisco. (<i>Via dal fondo</i>)
</p>

<h3>SCENA QUARTA.
<span class="smaller">Elena, Clelia, poi Marianna.</span></h3>

<p>
<span class="smcap">Clelia.</span> (<i>A Elena</i>) Che te ne pare?
</p>

<p>
<span class="smcap">Elena.</span> (<i>Scuotendosi</i>) Scusami...
</p>

<p>
<span class="smcap">Clelia.</span> (<i>Sorridendo</i>) Dove sei colla testa?
</p>

<p>
<span class="smcap">Elena.</span> Sono qui... Sì, sì, ho capito. L’idea è buonissima,
credo che farà piacere a Roberto... (<i>Muovendosi
verso destra</i>) Vuoi che diamo un’occhiata ai piccini?
</p>

<p>
<span class="smcap">Clelia.</span> Sì; stamattina non li ho ancor veduti.
</p>

<p>
<span class="smcap">Mar.</span> (<i>Entrando</i>) Il cavallo è trovato, lo dà l’oste della
Croce di Malta.
</p>

<p>
<span class="smcap">Elena.</span> Bisogna che Gioacchino torni subito a dirgli
che può disporne altrimenti.
</p>

<p>
<span class="smcap">Mar.</span> (<i>Sorpresa</i>) Oh!
</p>

<p>
<span class="pagenum" id="Page_148">[148]</span>
</p>

<p>
<span class="smcap">Elena.</span> Fa presto.
</p>

<p>
<span class="smcap">Mar.</span> (<i>Via</i>).
</p>

<p>
<span class="smcap">Clelia.</span> Ma perchè?
</p>

<p>
<span class="smcap">Elena.</span> Non si va più. Roberto non vuole.
</p>

<p>
<span class="smcap">Clelia.</span> (<i>Dopo aver pensato</i>) Avrà qualche ragione...
</p>

<p>
<span class="smcap">Elena.</span> Naturalmente (<i>Va verso il giardino</i>).
</p>

<p>
<span class="smcap">Clelia.</span> Elena...
</p>

<p>
<span class="smcap">Elena.</span> (<i>Si volta e la guarda aspettando</i>).
</p>

<p>
<span class="smcap">Clelia.</span> Cos’hai?
</p>

<p>
<span class="smcap">Elena.</span> Niente.
</p>

<p>
<span class="smcap">Clelia.</span> Tu non stai bene.
</p>

<p>
<span class="smcap">Elena.</span> Sto benissimo.
</p>

<p>
<span class="smcap">Clelia.</span> Vorrei che tu parlassi col medico.
</p>

<p>
<span class="smcap">Elena.</span> (<i>Sorridendo mestamente</i>) Parlerò con Blavetti,
sei contenta?
</p>

<p>
<span class="smcap">Clelia.</span> No; quello è il medico delle anticaglie, lascialo
a me. Scriveremo a Torino; lo dirò a Roberto...
</p>

<p>
<span class="smcap">Elena.</span> Tu dovresti dire un’altra cosa a Roberto, una
cosa che non posso dir io...
</p>

<p>
<span class="smcap">Clelia.</span> Perchè?
</p>

<p>
<span class="smcap">Elena.</span> Mi ha presa in una condizione così diversa dalla
sua, che non mi pare d’aver alcun diritto di consigliarlo
riguardo agli affari... Ma ci sono i bambini.
</p>

<p>
<span class="smcap">Clelia.</span> Cosa vuoi dire?
</p>

<p>
<span class="smcap">Elena.</span> Siamo venuti a star qui per far economia, e per
aver l’occhio al piccolo podere salvato dal naufragio.
Alla casa ci pensi tu; ci penso io per quello
che so e posso; Roberto dovrebbe occuparsi della
tenuta. — Non ci va mai.
</p>

<p>
<span class="smcap">Clelia.</span> Mi par che non è molto ch’egli vi è andato!
</p>

<p>
<span class="smcap">Elena.</span> M’inganno, non parliamone più (<i>per andare</i>).
</p>

<p>
<span class="smcap">Clelia.</span> Aspetta! Vieni qui. Ti voglio bene, io; ti stimo.
Tu forse ti ricordi ancora che io mi sono opposta
al vostro matrimonio...
</p>

<p>
<span class="smcap">Elena.</span> Avevi ragione...
</p>

<p>
<span class="smcap">Clelia.</span> Avevo torto! Ah poi ho capito che potevi diventare
presto una vera signora! Mio figlio non
poteva darmi una nuora migliore di te; ti ho veduta
<span class="pagenum" id="Page_149">[149]</span>
così coraggiosa nella nostra sventura... Lasciamo
stare il passato. Se qualche cosa ti mette
in pensiero, parla, son qui.
</p>

<p>
<span class="smcap">Elena</span> (<i>Quasi fra sè</i>) È inutile.
</p>

<p>
<span class="smcap">Clelia.</span> (<i>Che ha inteso</i>) Perchè? Ho già cercato, sai,
quello che poteva renderti così melanconica. (<i>Ridendo</i>)
E non ho trovato che una cosa!... Elena,
non son mica le distrazioni di Roberto che ti danno
ombra? Lo credi uomo da lasciarsi invescare da
una modistina di provincia?
</p>

<p>
<span class="smcap">Elena.</span> (<i>Freddamente</i>) Non so niente.
</p>

<p>
<span class="smcap">Clelia.</span> Oh!... e con che serietà! Gelosa proprio?... No,
Elena, non è il caso. L’ho guardata da vicino, sai.
Ha dei begli occhi, quella Delfina, è alta, è snella,
ma poi...
</p>

<p>
<span class="smcap">Elena.</span> L’ho guardata anch’io...
</p>

<p>
<span class="smcap">Clelia.</span> E dunque?
</p>

<p>
<span class="smcap">Elena.</span> E mi ha fatto pensare a certe altre che ho visto
in città. Quelle potevano tutto sugli uomini. Delfina
è bella, è giovane, è audace; non ha legami,
non ha doveri...
</p>

<p>
<span class="smcap">Clelia.</span> Eh via...
</p>

<p>
<span class="smcap">Elena.</span> E per Roberto ha un pregio che vince tutti gli
altri. — Non è sua moglie.
</p>

<p>
<span class="smcap">Clelia</span> (<i>Con rimprovero</i>) Elena!
</p>

<p>
<span class="smcap">Elena.</span> Ti prego... è qui!
</p>

<h3>SCENA QUINTA.
<span class="smaller">Elena, Clelia, Roberto.</span></h3>

<p>
<span class="smcap">Rob.</span> (<i>Entrando</i>) Buon giorno, mamma (<i>Bacia Clelia in
fronte</i>) Non ci siamo ancor veduti.
</p>

<p>
<span class="smcap">Clelia.</span> Sei già uscito?
</p>

<p>
<span class="smcap">Rob.</span> (<i>Porgendole una lettera</i>) Ecco, per te.
</p>

<p>
<span class="smcap">Clelia</span> (<i>Guardando la soprascritta</i>) È di Rostagno!
</p>

<p>
<span class="smcap">Rob.</span> Sarà (<i>Per entrare a sinistra</i>).
</p>

<p>
<span class="pagenum" id="Page_150">[150]</span>
</p>

<p>
<span class="smcap">Clelia.</span> Aspetta: vediamo cos’è.
</p>

<p>
<span class="smcap">Rob.</span> (<i>Si ferma a malincuore</i>).
</p>

<p>
<span class="smcap">Clelia.</span> (<i>Leggendo</i>) Bene... Oh, ma benissimo! (<i>Dando
la lettera ad Elena</i>) Una buona notizia: un’offerta
d’impiego per Roberto... (<i>a Roberto</i>) Tu lo sapevi,
eh?
</p>

<p>
<span class="smcap">Rob.</span> (<i>Freddo</i>) Sì.
</p>

<p>
<span class="smcap">Clelia.</span> Hai già ricevuto una lettera? E perchè non hai
risposto? Rostagno si rivolge a me adesso; dice che
le richieste sono molte, che bisogna far presto...
</p>

<p>
<span class="smcap">Rob.</span> Scriverò.
</p>

<p>
<span class="smcap">Clelia.</span> Ma subito; e ringrazia quel galantuomo anche
a mio nome. Ha già fatto tanto per noi!
</p>

<p>
<span class="smcap">Rob.</span> (<i>Risoluto</i>) Ma non accetto, sai.
</p>

<p>
<span class="smcap">Clelia.</span> (<i>Colpita</i>) Oh!
</p>

<p>
<span class="smcap">Elena.</span> (<i>Siede presso la tavola, tira a sè un libro, lo
sfoglia, guardando spesso Roberto</i>).
</p>

<p>
<span class="smcap">Clelia.</span> O bene via! parliamo sul serio. È Rostagno che
fa la proposta: l’affare deve essere eccellente. Pensa
alla nostra condizione, pensa ai tempi che corrono;
pensa che ti rincresceva tanto lasciar Torino...
</p>

<p>
<span class="smcap">Rob.</span> Ho pensato a tutto.
</p>

<p>
<span class="smcap">Clelia.</span> E dunque?
</p>

<p>
<span class="smcap">Rob.</span> Ed ho deciso di restare dove siamo. Qui casa Montanari
tien sempre il suo posto. La parte di decaduto
non mi va. Perdio! non voglio tornar a vivere
da straccione dove ho vissuto coi mezzi e col decoro
convenienti al nostro nome.
</p>

<p>
<span class="smcap">Elena.</span> (<i>Si alza come per andare a lui, poi si ferma</i>).
</p>

<p>
<span class="smcap">Clelia.</span> (<i>Voltandosi a lei</i>) Che ti pare?
</p>

<p>
<span class="smcap">Elena.</span> (<i>Non risponde</i>).
</p>

<p>
<span class="smcap">Clelia.</span> (<i>A Roberto</i>) Allora... Se questa è veramente la
tua opinione... cosa vuoi che ti dica? Ma almeno
rispondi, ringrazia, fammi questo piacere!
</p>

<p>
<span class="smcap">Rob.</span> Sta tranquilla: scriverò oggi stesso (<i>Apre un giornale
e vi legge</i>).
</p>

<p>
<span class="smcap">Clelia.</span> (<i>Ad Elena, con qualche imbarazzo</i>) Adesso possiamo
andare, eh?
</p>

<p>
<span class="pagenum" id="Page_151">[151]</span>
</p>

<p>
<span class="smcap">Elena.</span> (<i>Scuotendosi</i>) Dove?
</p>

<p>
<span class="smcap">Clelia.</span> Mah!... in giardino, o fuori, se credi. Possiamo
portare i piccini fino alla stazione, o fino al castello...
</p>

<p>
<span class="smcap">Elena.</span> Vorrei dire una parola a Roberto.
</p>

<p>
<span class="smcap">Clelia.</span> Devo aspettarti?
</p>

<p>
<span class="smcap">Elena.</span> No, no, vi raggiungerò.
</p>

<p>
<span class="smcap">Clelia.</span> Andremo pianino (<i>Via a destra</i>).
</p>

<h3>SCENA SESTA.
<span class="smaller">Elena, Roberto.</span></h3>

<p>
<span class="smcap">Elena.</span> (<i>Andando diritto a Roberto</i>) Tu non pensi ai
tuoi figli; tu non ti occupi del loro avvenire.
</p>

<p>
<span class="smcap">Rob.</span> Elena, fammi il piacere...
</p>

<p>
<span class="smcap">Elena.</span> (<i>Calmandosi e cambiando tono</i>) Sì, sì, basta.
Dimmi solamente una cosa: vuoi sempre bene ai
bambini?
</p>

<p>
<span class="smcap">Rob.</span> (<i>Lasciando il giornale</i>) Bella domanda!
</p>

<p>
<span class="smcap">Elena.</span> Dunque sii buono con loro.
</p>

<p>
<span class="smcap">Rob.</span> Non credo d’essere stato cattivo.
</p>

<p>
<span class="smcap">Elena.</span> Sì, ieri.
</p>

<p>
<span class="smcap">Rob.</span> Oh!
</p>

<p>
<span class="smcap">Elena.</span> Ieri sera, a tavola, t’ho visto far certi occhi a
Camillo! E poi hai alzata la mano; se non facevo
presto!... Oh! a un piccolino così, a tuo figlio!
</p>

<p>
<span class="smcap">Rob.</span> Ma è anche troppo sbadato!
</p>

<p>
<span class="smcap">Elena.</span> Sì, ma la mancanza era così leggiera... (<i>Dopo
una pausa, facendosi coraggio</i>) La saliera rovesciata
non era che un pretesto... La tua collera aveva
un’altra ragione...
</p>

<p>
<span class="smcap">Rob.</span> Non so cosa tu voglia dire.
</p>

<p>
<span class="smcap">Elena.</span> Camillo era uscito con te; tornati a casa, parlando
delle persone incontrate, ha detto un nome:
è per questo che tu...
</p>

<p>
<span class="smcap">Rob.</span> Se badi alle sciocchezze dei bambini...
</p>

<p>
<span class="smcap">Elena.</span> Io non sono una bambina, eppure... (<i>Con gran
<span class="pagenum" id="Page_152">[152]</span>
dolcezza</i>) No, no, no, no, non voglio farti una scena.
I rimproveri sono inutili; se mi vuoi ancor bene,
nulla è perduto, ma se invece...
</p>

<p>
<span class="smcap">Rob.</span> (<i>Imbarazzato</i>) Ma insomma...
</p>

<p>
<span class="smcap">Elena.</span> Vieni qui, vieni qui... Ti nascondi così poco,
così male. Tutti ti vedono a salutar Delfina dalla
nostra terrazza, a seguirla, a parlarle, a passeggiar
delle ore davanti al negozio...
</p>

<p>
<span class="smcap">Rob.</span> Ho capito: ti hanno avvertita, o ti hanno scritto.
Vi sono di quelli che se li pigliano questi gusti.
(<i>Minaccioso</i>) Ma fa ch’io scopra chi è...
</p>

<p>
<span class="smcap">Elena.</span> Ma se sono io che vedo! Sono io che so!
</p>

<p>
<span class="smcap">Rob.</span> Spero non vorrai credere...
</p>

<p>
<span class="smcap">Elena.</span> Lasciami dire. Ti ho visto, l’ultima volta che
colei è venuta a portarmi un abito, aggirarti intorno,
e palpar la stoffa, e mostrar d’interessarti
per trovar le sue mani e consegnarle un biglietto. — Oggi,
non hai voluto condurci in campagna per non
star una giornata intera lontano. Anticipiamo il
pranzo di un’ora, perchè tu possa trovarti agli appuntamenti
che vi date qui, dietro il giardino. Insomma,
tu non pensi che a lei, non vivi che per lei.
La sua influenza è penetrata in casa e si estende
su tutto. Hai cambiato umore, abitudini, carattere.
Sei suo, sei suo, sei suo!
</p>

<p>
<span class="smcap">Rob.</span> Eh! tu esageri, tu sei matta! Non sai più cosa diavolo
inventare! Bisogna sapersi calmare, riflettere...
e non badare a tutte le mosche che passano. Nelle
città come questa, in tre giorni, un moscherino diventa
uno struzzo... Guarda, non mi giustifico perchè
so quanto son leggieri i miei torti. Abbi pazienza,
siamo ancora tutti un po’ sottosopra; passerà... (<i>Attirandola
a sè</i>). Torneranno i bei giorni; bisogna
bene che tornino, per te, per me, per tutti.
</p>

<p>
<span class="smcap">Elena.</span> Ah Roberto!
</p>

<p>
<span class="smcap">Rob.</span> (<i>Affettuoso</i>) Vedi come ti parlo!
</p>

<p>
<span class="smcap">Elena.</span> Sì. (<i>Con abbandono</i>) Anch’io non sono più come
una volta, lo so. Ho sofferto... e soffro. Ma non staccarti,
<span class="pagenum" id="Page_153">[153]</span>
vedrai; chi sa, forse potrò tornar bella; ti
amo tanto! Puoi tu farmi un rimprovero come
moglie, come madre?
</p>

<p>
<span class="smcap">Rob.</span> No; ma non pensar più.
</p>

<p>
<span class="smcap">Elena.</span> (<i>Col capo sopra la sua spalla</i>) Non penserò più,
non penserò più... (<i>chiude gli occhi</i>).
</p>

<p>
<span class="smcap">Rob.</span> (<i>Dopo un momento la bacia sui capelli e fa per
andare</i>).
</p>

<p>
<span class="smcap">Elena.</span> (<i>Scuotendosi bruscamente</i>) Vai?
</p>

<p>
<span class="smcap">Rob.</span> Non vuoi?
</p>

<p>
<span class="smcap">Elena.</span> (Con passione) No, non ancora. Ti annoia restar
solo con me? Andiamo a raggiunger la mamma, i
bambini. È tanto tempo che non siamo più usciti
tutti insieme.
</p>

<p>
<span class="smcap">Rob.</span> Andiamo... (<i>Guardandola</i>) Tu però sei stanca?
</p>

<p>
<span class="smcap">Elena.</span> (<i>Sorridendo mestamente</i>) Prenderò il tuo braccio,
mi farò portare... come una volta, quando eri tu che
volevi.
</p>

<p>
<span class="smcap">Rob.</span> Si vede che hai pianto, si capirà che c’è stato qualcosa,
e che usciamo a braccetto dopo aver fatta
la pace...
</p>

<p>
<span class="smcap">Elena.</span> Cosa importa!
</p>

<p>
<span class="smcap">Rob.</span> Sai che mi secca il ridicolo. Aspettiamo.
</p>

<p>
<span class="smcap">Elena.</span> Come vuoi (<i>Va lentamente all’uscio di sinistra</i>).
</p>

<p>
<span class="smcap">Rob.</span> (<i>Prende sbadatamente il cappello e se lo mette</i>).
</p>

<p>
<span class="smcap">Elena.</span> (<i>Si volta e lo guarda fissamente</i>).
</p>

<p>
<span class="smcap">Rob.</span> (<i>imbarazzato</i>) Starei qui a finire il giornale, ma
penso che devo scrivere a Rostagno e che mi manca
la carta...
</p>

<p>
<span class="smcap">Elena.</span> (<i>Freddamente</i>) Va.
</p>

<p>
<span class="smcap">Rob.</span> Vado a comprarne.
</p>

<p>
<span class="smcap">Elena.</span> (<i>Indicando l’uscio che mette in giardino</i>) Di
là farai più presto, e troverai chi ti aspetta.
</p>

<p>
<span class="smcap">Rob.</span> (<i>Facendo un passo verso di lei</i>) Elena!
</p>

<p>
<span class="smcap">Mar.</span> (<i>Entra dal fondo</i>).
</p>

<p>
<span class="pagenum" id="Page_154">[154]</span>
</p>

<h3>SCENA SETTIMA.
<span class="smaller">Elena, Roberto, Marianna.</span></h3>

<p>
<span class="smcap">Mar</span>. Scusino...
</p>

<p>
<span class="smcap">Rob</span>. (<i>Aspro</i>) Cosa vuoi?
</p>

<p>
<span class="smcap">Mar</span>. C’è la ragazza della signora Morando; viene per
avvertire che le novità sono arrivate.
</p>

<p>
<span class="smcap">Elena</span>. Vado.
</p>

<p>
<span class="smcap">Mar</span>. (<i>Via</i>).
</p>

<p>
<span class="smcap">Elena.</span> (<i>A Roberto</i>) Non è qui per me. Non ti ha trovato
al convegno e viene in casa con un pretesto,
sperando che la sorte l’aiuti. È coraggio, è amore,
è tutto quello che vuoi. Ma poichè ha chiesto di
me, bisogna ch’io la veda.
</p>

<p>
<span class="smcap">Rob</span>. Cosa vuoi fare?
</p>

<p>
<span class="smcap">Elena</span>. (<i>Semplicemente</i>) Sentir quello che ha da dirmi. — Vuoi
venire anche tu?... Vieni.
</p>

<p>
<span class="smcap">Rob</span>. (<i>Andando verso il giardino</i>) Usciamo di qui, andiamo
dove volevi andare.
</p>

<p>
<span class="smcap">Elena</span>. Perchè? Non vuoi che ci veda insieme? Ti ha
proibito d’uscire con me?... È facile; conosco i suoi
capricci! Non mi meraviglio più di nulla, va là!
So che mi considera come una sua pari, che non
ha altro merito che d’essersi trovata la prima sul
tuo cammino. Quando passo davanti al negozio, si
affaccia con le compagne, e si bisbiglia, e si ride.
Il suo saluto mi provoca. Imita le mie vesti, contraffà
il mio portamento. Così tutti capiscono: se
io son la <i>contessa</i>, lei è la <i>contessina</i> — Chi sa cosa
spera! (<i>Prendendogli la mano</i>) Tu non hai più l’anello
che ti ho dato quando ci siamo sposati. — Non
vuol più vedertelo in dito? o l’ha voluto per sè?
</p>

<p>
<span class="smcap">Rob</span>. (<i>Ritraendosi confuso</i>) Elena! Elena!
</p>

<p>
<span class="smcap">Elena</span>. Tu non hai più nè cuore, nè dignità, nè onore!
</p>

<p>
<span class="smcap">Rob</span>. Basta!
</p>

<p>
<span class="smcap">Elena</span>. Sì, basta. (<i>Indicando l’uscita del fondo</i>) Voglio
uscire di là, al tuo braccio.
</p>

<p>
<span class="pagenum" id="Page_155">[155]</span>
</p>

<p>
<span class="smcap">Rob</span>. No!
</p>

<p>
<span class="smcap">Elena</span>. Ho bisogno di questo...
</p>

<p>
<span class="smcap">Rob</span>. No.
</p>

<p>
<span class="smcap">Elena</span>. Roberto!
</p>

<p>
<span class="smcap">Rob</span>. (Alzando le spalle) Oh quante storie! (Via rapidamente
dal fondo).
</p>

<h3>SCENA OTTAVA.
<span class="smaller">Elena, poi Blavetti.</span></h3>

<p>
<span class="smcap">Elena</span>. (<i>Resta immobile, guardando come persuasa di
vederlo rientrare. Alla fine lascia cadere le braccia
e discende palpitante la scena</i>).
</p>

<p>
<span class="smcap">Blav</span>. (<i>Dopo un momento dal fondo</i>) Si può? (<i>Avanzando</i>)
Perdoni... disturbo?
</p>

<p>
<span class="smcap">Elena</span>. (<i>Distratta</i>) Ah! è lei?
</p>

<p>
<span class="smcap">Blav</span>. (<i>Guardandola un po’ sorpreso</i>) Non si sente bene?
</p>

<p>
<span class="smcap">Elena</span>. Perchè?
</p>

<p>
<span class="smcap">Blav</span>. Domando... così per abitudine, abitudine di medico.
Ho incontrato adesso il conte; mi parve che
avesse premura, non ho osato fermarlo. Mi dà una
tal suggezione!... Donna Clelia non c’è?
</p>

<p>
<span class="smcap">Elena</span>. Non so... non credo. Cosa vuole?
</p>

<p>
<span class="smcap">Blav</span>. (<i>Mostrando una boccetta</i>) Vorrei consegnar questo.
Lo dò a lei?
</p>

<p>
<span class="smcap">Elena</span>. Sì, dia a me (<i>Prende la boccetta</i>).
</p>

<p>
<span class="smcap">Blav</span>. Per l’operazione ci sarò io.
</p>

<p>
(<i>Voci dei bambini dal giardino</i>).
</p>

<p>
<span class="smcap">Elena</span>. (<i>Scuotendosi, e muovendosi come per correre
loro incontro</i>) Eccoli! eccoli!...
</p>

<p>
<span class="smcap">Blav</span>. (<i>Fermandola e volendo ripigliar la boccetta</i>)
Scusi, a me, allora... Eh no, perchè mi saltano addosso!
(<i>Indicando l’armadio</i>) Là, là, sul palchetto
più alto... Io li trattengo.
</p>

<p>
<span class="smcap">Elena</span>. (<i>Andando all’armadio</i>) Così?
</p>

<p>
<span class="smcap">Blav</span>. E chiuda, chiuda.
</p>

<p>
<span class="pagenum" id="Page_156">[156]</span>
</p>

<h3>SCENA NONA.
<span class="smaller">Elena, Blavetti, Camillo  Luisa.</span></h3>

<p>
<span class="smcap">Cam.</span> (<i>Entrando</i>) Mamma, oh mamma!
</p>

<p>
<span class="smcap">Luisa.</span> Mamma!
</p>

<p>
<span class="smcap">Blav.</span> (<i>Chinandosi per fermarli</i>) Oh cari! Che cari!
(<i>I bambini lo evitano e corrono alla mamma</i>).
</p>

<p>
<span class="smcap">Cam.</span> Abbiamo visto papà, con la signorina bella!
</p>

<p>
<span class="smcap">Elena.</span> (<i>Con un grido</i>) Ah no! (<i>Li prende con impeto
fra le braccia</i>) Oh i miei bimbi, i miei bimbi, i
miei bimbi!
</p>

<p class="pad2 center large">
<span class="smcap">Cala la tela.</span>
</p>

<div class="break-before">
<p>
<span class="pagenum" id="Page_157">[157]</span>
</p>

<h3>ATTO SECONDO.</h3>
</div>

<div class="blockquote">
<p>
<i>Sala come nell’atto primo. Sulla tavola tovaglia, tovagliuoli,
piatti, bicchieri, ecc.</i>
</p>
</div>

<h3>SCENA PRIMA.
<span class="smaller">Roberto, poi Marianna.</span></h3>

<div class="blockquote">
<p>
<i>La scena è vuota.</i>
</p>
</div>

<p>
<span class="smcap">Rob.</span> (<i>Si affaccia dalla sinistra, guarda per veder se è
solo; si avanza rapidamente con una piccola valigia
e la nasconde nell’armadio; chiude e mette in
tasca la chiave</i>).
</p>

<p>
<span class="smcap">Mar.</span> (<i>Entra dal fondo e vede l’atto</i>).
</p>

<p>
<span class="smcap">Rob.</span> (<i>Brusco</i>) Cosa vuoi?
</p>

<p>
<span class="smcap">Mar.</span> Niente; vengo a sparecchiare.
</p>

<p>
<span class="smcap">Rob.</span> Dovrebbe esser fatto.
</p>

<p>
<span class="smcap">Mar.</span> Abbia pazienza! — Sono andati a tavola ch’era
quasi il tocco!
</p>

<p>
<span class="smcap">Rob.</span> (<i>Via dal fondo</i>).
</p>

<p>
<span class="smcap">Mar.</span> (<i>Continuando, mentre sparecchia</i>) Lei è arrivato
tardi; hanno trattenuto il dottore ed ho dovuto aggiungere
un piatto... (<i>Accorgendosi che Roberto è
andato</i>). Non pensa che all’amorosa lui, e gli altri
s’ammazzino!
</p>

<h3>SCENA SECONDA.
<span class="smaller">Marianna, Clelia, Blavetti e poi Elena, dal giardino.</span></h3>

<p>
<span class="smcap">Clelia.</span> (<i>Sottovoce a Blavetti</i>) Elena sempre peggio. Ha
il respiro corto, doloroso. (<i>Mettendosi la mano al
cuore</i>). Sa, ho paura che sia malata qui, io!
</p>

<p>
<span class="pagenum" id="Page_158">[158]</span>
</p>

<p>
<span class="smcap">Blav.</span> (<i>A capo basso</i>) Oh diamine!
</p>

<p>
<span class="smcap">Elena.</span> (<i>Entra</i>).
</p>

<p>
<span class="smcap">Clelia.</span> (<i>A Blavetti, come continuando un discorso</i>)
Dunque lei non credeva che si potesse ancor prendere
il caffè in giardino?
</p>

<p>
<span class="smcap">Blav.</span> Eh altro! finchè il tempo si mantiene così.
</p>

<p>
<span class="smcap">Mar.</span> (<i>Ha finito e va via</i>).
</p>

<p>
<span class="smcap">Clelia.</span> Però son d’accordo con lei che l’estate è finita.
</p>

<p>
<span class="smcap">Blav.</span> Il conte ne conserva le abitudini, eh? Dorme lui.
</p>

<p>
<span class="smcap">Clelia.</span> Era stanco dal viaggio.
</p>

<p>
<span class="smcap">Blav.</span> Diavolo d’un conte! Guardino un po’ se gli ho
potuto far dire quello che c’è di nuovo a Torino.
</p>

<p>
<span class="smcap">Clelia.</span> Si è fermato poco.
</p>

<p>
<span class="smcap">Elena.</span> Poco?... Quattro giorni!
</p>

<p>
<span class="smcap">Blav.</span> Eh, in quattro giorni se ne fanno delle cose! Io
non mi trattengo mai più di due e torno sempre
a casa meravigliato di quello che ho fatto!
</p>

<p>
<span class="smcap">Clelia.</span> Eh bravo!
</p>

<p>
<span class="smcap">Blav.</span> Oh, oh! senza malizia, eh!... I miei idilli sono al
museo egizio, oramai: nella galleria delle mummie.
</p>

<p>
<span class="smcap">Clelia.</span> (<i>Ad Elena</i>) Sai cosa dovresti fare? Riposare un’oretta
anche tu.
</p>

<p>
<span class="smcap">Elena.</span> Perchè?
</p>

<p>
<span class="smcap">Clelia.</span> Blavetti mi tiene ancora un po’ compagnia.
</p>

<p>
<span class="smcap">Blav.</span> Si figuri! Noi abbiamo di che occuparci: occorrendo
facciamo una spedizione nel continente scuro.
Non capisce?
</p>

<p>
<span class="smcap">Elena.</span> Veramente...
</p>

<p>
<span class="smcap">Blav.</span> In soffitta; vi sono ancora delle regioni inesplorate.
Poi dobbiamo riparlare dello stipo...
</p>

<p>
<span class="smcap">Clelia.</span> Ah sì, lo stipo! La festa di Roberto è passata.
</p>

<p>
<span class="smcap">Blav.</span> Cosa vuole... ho finito ieri il disegno. Le piastrelle
sono ancor da pulire.
</p>

<p>
<span class="smcap">Clelia.</span> A proposito! cosa ci ha portato in casa? Roba
che non si deve toccare... Cosa fa? Scoppia?
</p>

<p>
<span class="smcap">Blav.</span> Brucia.
</p>

<p>
<span class="smcap">Clelia.</span> Grazie! È vetriolo?
</p>

<p>
<span class="smcap">Blav.</span> Precisamente.
</p>

<p>
<span class="pagenum" id="Page_159">[159]</span>
</p>

<p>
<span class="smcap">Clelia.</span> Caro lei, se le tenesse per sè queste cose! (<i>Va
prestamente all’armadio</i>) Elena, sei tu che hai ritirata
la chiave?
</p>

<p>
<span class="smcap">Elena.</span> No.
</p>

<p>
<span class="smcap">Clelia.</span> (<i>Cercando</i>) Sai, che è curiosa! Ho già detto
tante volte che non si deve toccare... (<i>Batte il
timbro</i>). Adesso sapremo... (<i>Inquietandosi</i>) Non saranno
già i bambini?!
</p>

<p>
<span class="smcap">Elena.</span> (<i>Scattando</i>) Dio!
</p>

<h3>SCENA TERZA.
<span class="smaller">Elena, Clelia, Blavetti, Marianna.</span></h3>

<p>
<span class="smcap">Mar.</span> (<i>Entra</i>).
</p>

<p>
<span class="smcap">Elena.</span> (<i>Correndo a lei</i>) Presto; dove sono i bambini?
</p>

<p>
<span class="smcap">Mar.</span> Con Gioacchino che fabbrica un carretto per loro.
</p>

<p>
<span class="smcap">Clelia.</span> La chiave dell’armadio?
</p>

<p>
<span class="smcap">Mar.</span> L’ha presa il signor conte.
</p>

<p>
<span class="smcap">Elena.</span> Quando?
</p>

<p>
<span class="smcap">Mar.</span> Poco fa, mentre erano ancora in giardino. Mi ha
trovata qui, mi ha strapazzata, e poi se n’è andato.
</p>

<div class="blockquote">
<p>
(<i>Un silenzio</i>)
</p>
</div>

<p>
<span class="smcap">Clelia.</span> Va, va pure.
</p>

<p>
<span class="smcap">Mar.</span> (<i>Via</i>).
</p>

<p>
<span class="smcap">Blav.</span> (<i>Mortificato</i>) Mi scusi, abbia pazienza... Appena si
potrà aprire, me lo faccia sapere. Vengo qui, ripiglio
la boccetta e dò parola che non la vedranno
mai più.
</p>

<p>
<span class="smcap">Clelia.</span> Bravo! e un’altra volta abbia giudizio.
</p>

<p>
<span class="smcap">Blav.</span> Sì, signora.
</p>

<p>
<span class="smcap">Clelia.</span> Torni presto.
</p>

<p>
<span class="smcap">Blav.</span> (<i>S’inchina e parte</i>).
</p>

<p>
<span class="pagenum" id="Page_160">[160]</span>
</p>

<h3>SCENA QUARTA.
<span class="smaller">Elena, Clelia.</span></h3>

<p>
<span class="smcap">Clelia.</span> (<i>Ad Elena</i>) Ma guarda!...
</p>

<p>
<span class="smcap">Elena.</span> Mamma, questa è la casa del mistero e della
menzogna.
</p>

<p>
<span class="smcap">Clelia.</span> Cosa vuoi dire?... Ah! Roberto ha detto che
andava a dormire e poi... Lasciamo correre: oggi
l’ho anch’io con lui.
</p>

<p>
<span class="smcap">Elena.</span> (<i>Sorpresa</i>) Anche tu?
</p>

<p>
<span class="smcap">Clelia.</span> Sicuro: può ringraziare Blavetti, ch’era qui
quando è arrivato, altrimenti gliel’avrei cantata l’antifona!
</p>

<p>
<span class="smcap">Elena.</span> Tu! Cosa ti ha fatto?
</p>

<p>
<span class="smcap">Clelia.</span> (<i>Imbarazzata</i>) M’ha fatto... m’ha fatto... Prima
di tutto questi suoi viaggi...
</p>

<p>
<span class="smcap">Elena.</span> È la prima volta che va a Torino da che siamo
qui! — No, no, dimmi la verità. Fa ch’io non debba
tormentarmi a cercarla. Dimmi tutto, anche le cose
che ti paiono senza importanza... Così almeno sarò
preparata.
</p>

<p>
<span class="smcap">Clelia.</span> Oh santo Cielo! Chi sa che cosa t’immagini!...
Voglio vederti quieta.
</p>

<p>
<span class="smcap">Elena.</span> (<i>Siede e si calma con uno sforzo</i>) Che cosa ti
ha fatto Roberto?
</p>

<p>
<span class="smcap">Clelia.</span> Sono io che esagero.
</p>

<p>
<span class="smcap">Elena.</span> Mi fai morire così!
</p>

<p>
<span class="smcap">Clelia.</span> Che cosa ti ha detto che andava a fare a Torino?
</p>

<p>
<span class="smcap">Elena.</span> A vedere un amico.
</p>

<p>
<span class="smcap">Clelia.</span> Non c’è altro.
</p>

<p>
<span class="smcap">Elena.</span> (<i>Supplichevole</i>) Mamma...
</p>

<p>
<span class="smcap">Clelia.</span> (<i>Decidendosi subitamente</i>) Roberto, arrivando
a Torino, si è presentato a Rostagno, e voleva che
gli rimettesse quello che ritiene ancora presso di sè...
</p>

<p>
<span class="smcap">Elena.</span> (<i>Alzandosi</i>) Oh! i denari che...
</p>

<p>
<span class="smcap">Clelia.</span> Sì, la somma ricavata dalla vendita del nostro
<span class="pagenum" id="Page_161">[161]</span>
villino. Rostagno ha preso tempo e mi ha scritto.
Lui non darebbe un soldo al Padre Eterno senza
avvertirmi...
</p>

<p>
<span class="smcap">Elena.</span> E poi, e poi?
</p>

<p>
<span class="smcap">Clelia.</span> Roberto non si è più fatto vedere.
</p>

<p>
<span class="smcap">Elena.</span> E cosa credi?
</p>

<p>
<span class="smcap">Clelia.</span> Mah!
</p>

<p>
<span class="smcap">Elena.</span> Tu pensi che può aver preso il denaro da un
altro?
</p>

<p>
<span class="smcap">Clelia.</span> (<i>Assente con un cenno</i>).
</p>

<p>
<span class="smcap">Elena.</span> Qui corre voce ch’egli abbia offerta la Bertranda
all’avvocato Vernetti.
</p>

<p>
<span class="smcap">Clelia.</span> (<i>Trasalendo</i>) Misericordia!
</p>

<p>
<span class="smcap">Elena.</span> Informati!
</p>

<p>
<span class="smcap">Clelia.</span> Oh Dio! Vendere la Bertranda? Sei matta! Ma
ne avrebbe parlato...
</p>

<p>
<span class="smcap">Elena.</span> (<i>Amaramente</i>) A noi? E che cosa siamo ancora
per lui?... Non sa neanche più d’avere dei figli!
Vuol vendere la terra che è il loro unico bene; vuol
metter la mano sul poco danaro risparmiato per
loro! — E tu credi che sia per aiutare un amico?
</p>

<p>
<span class="smcap">Clelia.</span> (<i>Indovinando il pensiero</i>) Conosco Roberto, lo
ha fatto altre volte.
</p>

<p>
<span class="smcap">Elena.</span> Anch’io lo conosco. — È per darlo all’amante.
</p>

<p>
<span class="smcap">Clelia.</span> Non voglio che tu parli così!
</p>

<p>
<span class="smcap">Elena.</span> (<i>Con energia</i>) Ma apri gli occhi; ma guarda,
guarda dove andiamo! Tu sei buona, sei una santa
tu, ma così debole contro di lui — Eppure tocca
a te, adesso.
</p>

<p>
<span class="smcap">Clelia.</span> Parliamogli insieme...
</p>

<p>
<span class="smcap">Elena.</span> Io non posso più nulla, io l’ho freddo ed avverso.
Tocca a te difendere la famiglia contro di
lui, e per lui. Chi sa che un giorno non ti ringrazi
e non ti benedica.
</p>

<p>
<span class="smcap">Clelia.</span> (<i>Accorata</i>) Ebbene parla, dimmi quello che
devo fare, farò tutto, tutto quello che vorrai.
</p>

<p>
<span class="smcap">Elena.</span> Tu sei sua madre... Io sono stanca, io non so
più... Vedi bene che non posso nemmen più pensare.
<span class="pagenum" id="Page_162">[162]</span>
(<i>Siede presso la tavola, con la faccia tra le
mani</i>).
</p>

<p>
<span class="smcap">Clelia.</span> (<i>Va su e giù pensierosa ed afflitta</i>).
</p>

<div class="blockquote">
<p>
(<i>La scena si è venuta oscurando</i>).
</p>
</div>

<h3>SCENA QUINTA.
<span class="smaller">Elena, Clelia, Marianna.</span></h3>

<p>
<span class="smcap">Mar.</span> (<i>Di sull’uscio</i>) È notte, devo portar lume?
</p>

<p>
<span class="smcap">Clelia.</span> Portalo.
</p>

<p>
<span class="smcap">Mar.</span> Non c’è più pane per la cena. Il dottore ne mangia
per quattro...
</p>

<p>
<span class="smcap">Clelia.</span> E tu comprane.
</p>

<p>
<span class="smcap">Mar.</span> Vado subito. — Scusino: il signor conte è arrivato
con la sua valigia, e in camera non la trovo
più...
</p>

<p>
<span class="smcap">Clelia.</span> L’avrà ritirata lui stesso.
</p>

<p>
<span class="smcap">Mar.</span> Era solamente per sapere se cenava con loro, o
se per caso...
</p>

<p>
<span class="smcap">Clelia.</span> (<i>Con impazienza</i>). Ti ha detto qualcosa?
</p>

<p>
<span class="smcap">Mar.</span> No.
</p>

<p>
<span class="smcap">Clelia.</span> Dunque va, e fa presto.
</p>

<h3>SCENA SESTA.
<span class="smaller">Elena, Clelia, Marianna, Roberto.</span></h3>

<p>
<span class="smcap">Rob.</span> (<i>Entrando, a Marianna</i>) Lume, subito.
</p>

<p>
<span class="smcap">Clelia.</span> L’ho già ordinato.
</p>

<p>
<span class="smcap">Mar.</span> (<i>Via</i>).
</p>

<p>
<span class="smcap">Clelia.</span> (<i>A Roberto</i>) L’hai presa tu la chiave dell’armadio?
</p>

<p>
<span class="smcap">Rob.</span> No.
</p>

<p>
<span class="smcap">Clelia.</span> Eppure Marianna...
</p>

<p>
<span class="smcap">Rob.</span> Ebbene sì.
</p>

<p>
<span class="pagenum" id="Page_163">[163]</span>
</p>

<p>
<span class="smcap">Clelia.</span> Come rispondi!
</p>

<p>
<span class="smcap">Rob.</span> (<i>Addolcito</i>) Scusami...
</p>

<p>
<span class="smcap">Mar.</span> (<i>Rientra col lume</i>)
</p>

<p>
<span class="smcap">Rob.</span> Ma questo è per voi! — Portane un altro per me.
</p>

<p>
<span class="smcap">Clelia.</span> Non vuoi star qui?
</p>

<p>
<span class="smcap">Rob.</span> Non posso, ho da fare.
</p>

<p>
<span class="smcap">Clelia.</span> Prendi questo. (<i>A Marianna, che aspetta</i>) Va, va.
</p>

<p>
<span class="smcap">Mar.</span> (<i>Via</i>).
</p>

<p>
<span class="smcap">Rob.</span> (<i>Prende il lume e s’incammina</i>).
</p>

<p>
<span class="smcap">Clelia.</span> Roberto!... senza dir nulla a tua moglie?
</p>

<p>
<span class="smcap">Rob.</span> (<i>Fermandosi</i>) Ma sì... ma sì, altro! (<i>Va verso Elena</i>).
</p>

<p>
<span class="smcap">Elena.</span> (Lo guarda fissamente, aspettando).
</p>

<p>
<span class="smcap">Rob.</span> (<i>Posando il lume sulla tavola nervosamente</i>) Insomma
cosa c’è? (<i>a Clelia</i>) Tu mi parli come a un
ragazzo mal educato; Elena mi fa una faccia! Se
ci son novità, ditelo. Se no, lasciatemi andare. (<i>Dopo
breve pausa</i>). E non state in quest’aria; si gela. Venite
via; fatevi accendere il fuoco nel salotto.
</p>

<p>
<span class="smcap">Clelia.</span> (<i>Con le lagrime nella voce</i>) Ah Roberto, come
ci fai male!
</p>

<p>
<span class="smcap">Rob.</span> (<i>Tra’ denti</i>) Ecco.
</p>

<p>
<span class="smcap">Clelia.</span> Sono sempre stata buona con te. Non rimpiango
niente, ma questo è il momento di ricordartene.
Tu lasci una moglie che ti vuole un bene dell’anima,
per correr dietro... sappiamo tutti a chi. È
un vero scandalo, sai. Non è l’esempio che devono
dare i signori. — E so anche altre cose... Giudizio
Roberto, giudizio, per carità! Pensa ai bambini,
pensa ad Elena, pensa a me...
</p>

<p>
<span class="smcap">Rob.</span> Elena... Elena ha torto: dovrebbe capire che non
si può restar gli stessi per tutta la vita... Se fosse
sincera, vedrebbe che anche lei non mi ama più
come una volta.
</p>

<p>
<span class="smcap">Elena.</span> (<i>Scattando in piedi</i>) Credi questo tu? — Non lo
è. — Tu vorresti che lo fosse, eh?
</p>

<p>
<span class="smcap">Rob.</span> Oh santo Dio!
</p>

<p>
<span class="smcap">Elena.</span> Sei cambiato? Ti giuro che io non lo sono. Il
mio amore sei tu, la mia felicità sei tu. Mi sono
<span class="pagenum" id="Page_164">[164]</span>
data a te per tutta in vita, non posso capire quello
che adesso succede.
</p>

<p>
<span class="smcap">Rob.</span> È un cattivo momento per discutere. Siamo tutti
nervosi...
</p>

<p>
<span class="smcap">Elena.</span> No, no, no, finiamola, finiamola subito, d’un
colpo. A te, parla.
</p>

<p>
<span class="smcap">Rob.</span> Ebbene sia. Non sono più degno di te. Perdonami
quello che ti faccio soffrire.
</p>

<p>
<span class="smcap">Elena.</span> Avanti, avanti; non puoi aver finito.
</p>

<p>
<span class="smcap">Rob.</span> Hai mia madre che ti ama come una figlia...
</p>

<p>
<span class="smcap">Clelia.</span> Ah sì, questo sì!
</p>

<p>
<span class="smcap">Rob.</span> Hai i bambini... Amatevi fra di voi, e non pensate
più a me. Vedete bene che non misuro più le cose.
Soffro, son vinto, è finita!
</p>

<p>
<span class="smcap">Elena.</span> (<i>A Clelia</i>) Lo senti, lo senti!
</p>

<p>
<span class="smcap">Clelia.</span> Roberto!
</p>

<p>
<span class="smcap">Rob.</span> Conducila via, fa questo per lei!
</p>

<p>
<span class="smcap">Elena.</span> Aspetta! Parlo io. Dunque è finita; non posso
sperar più, non tornerai quel di prima, non saremo
più noi, mai, mai, mai!? Allora, per forza, devo
cambiare anch’io. Noi madri amiamo i nostri figli,
li difendiamo. Bada a te! badate a voi! Non farei
nulla per me, ma penso a loro. — Guardatevi!
</p>

<p>
<span class="smcap">Clelia.</span> (<i>Spaventata</i>) Non dir queste cose! Per carità;
non parlare così!
</p>

<p>
<span class="smcap">Elena.</span> Tu non sai che cosa è questo momento per me! — Dimmi
ancora: non vivrò più a lungo; se muoio,
tu la sposerai?
</p>

<p>
<span class="smcap">Rob.</span> (<i>A Clelia</i>) Conducila via, conducila via!
</p>

<p>
<span class="smcap">Elena.</span> (<i>Con grandissima intensità di passione</i>) Dimmi
no, dimmi no! Trova una parola, Roberto! trovala,
trovala...
</p>

<p>
<span class="smcap">Clelia.</span> (<i>Abbracciandola</i>) Vieni; lasciamolo stare, vieni
con me. (<i>A Roberto, severamente</i>) Non ti riconosco
più, fa quello che vuoi! (<i>Via, conducendo Elena,
dalla sinistra</i>).
</p>

<p>
<span class="pagenum" id="Page_165">[165]</span>
</p>

<h3>SCENA SETTIMA.
<span class="smaller">Roberto solo.</span></h3>

<div class="blockquote">
<p>
<i>Guarda la porta per cui sono uscite e porge l’orecchio
come per accertarsi che se ne vanno davvero. — Si
aggira un momento turbato, agitatissimo; d’un
tratto corre all’armadio, apre con la chiave che ha
in tasca, e presa la valigia, parte rapidamente dal
giardino.</i>
</p>
</div>

<h3>SCENA OTTAVA.
<span class="smaller">Elena, poi Marianna.</span></h3>

<div class="blockquote">
<p>
<i>La scena rimane vuota per alcuni momenti.</i>
</p>
</div>

<p>
<span class="smcap">Elena.</span> (<i>Ricompare, e cerca avidamente con gli sguardi
Roberto</i>).
</p>

<p>
<span class="smcap">Mar.</span> (<i>Entra frettolosa dal giardino e si ferma sulla
soglia a guardare indietro</i>).
</p>

<p>
<span class="smcap">Elena.</span> (<i>Correndo a lei</i>) È uscito, eh? Corri, chiamalo,
voglio parlargli...
</p>

<p>
<span class="smcap">Mar.</span> (<i>Trattenendola</i>) Se sapesse!...
</p>

<p>
<span class="smcap">Elena.</span> Via! Lasciami...
</p>

<p>
<span class="smcap">Mar.</span> Non vada fuori. Tornavo a casa. All’usciolo trovo
una figura: questa mi vede e scappa. Io dietro;
scantona, io dietro!... È buio, ma l’ho riconosciuta.
Indovini...
</p>

<p>
<span class="smcap">Elena.</span> No! No!
</p>

<p>
<span class="smcap">Mar.</span> Era Delfina.
</p>

<p>
<span class="smcap">Elena.</span> Ah!
</p>

<p>
<span class="smcap">Mar.</span> Aspetti, aspetti! In questo ecco il padrone che
salta fuor dall’usciolo: guarda di qua, guarda di là,
<span class="pagenum" id="Page_166">[166]</span>
non vede nessuno — perchè noi eravamo dietro il
canto — e via, verso la stazione!... Si credeva in
ritardo.
</p>

<p>
<span class="smcap">Elena.</span> Cosa dici?
</p>

<p>
<span class="smcap">Mar.</span> Non capisce? Scappavano insieme...
</p>

<p>
<span class="smcap">Elena.</span> (<i>Con un grido</i>) Oh! Non è vero! Non è vero!
Non è vero!
</p>

<p>
<span class="smcap">Mar.</span> (<i>indicando l’armadio</i>) Guardi che è aperto! Aveva
messa lì la valigia per averla a mano...
</p>

<p>
<span class="smcap">Elena.</span> (<i>Si passa una mano sulla fronte, guarda fissamente,
come fuori di sè</i>).
</p>

<p>
<span class="smcap">Mar.</span> Lo sapevo, io! Ma in grazia mia non si sono
trovati... (<i>Correndo all’uscio del giardino</i>) E l’altra
è là, sa, la sfacciata! Aspetta; chi sa come si arrabbia!
Non so cosa le farei!
</p>

<p>
<span class="smcap">Elena.</span> (<i>È sempre ritta davanti all’armadio: ad un tratto
si scuote come colpita bruscamente da un’idea, si
slancia, trova la boccetta dell’acido e respingendo
Marianna, balza in giardino</i>).
</p>

<p>
<span class="smcap">Mar.</span> (<i>Sbalordita</i>) Ohi, ohi! perchè? Cosa fa?... Signora,
signora!
</p>

<div class="blockquote">
<p>
(<i>Uno strido acutissimo di fuori</i>).
</p>
</div>

<p>
<span class="smcap">Mar.</span> Oh povera me! (<i>Correndo via a sinistra</i>) Signora
Clelia! Signora Clelia!
</p>

<h3>SCENA NONA.
<span class="smaller">Elena sola.</span></h3>

<p>
<span class="smcap">Elena.</span> (<i>Rientra ansante, si lascia andar sul sofà, esausta
di forze. Dopo un istante, si scuote come svegliandosi,
tende l’orecchio atterrita</i>).
</p>

<div class="blockquote">
<p>
<i>Rumori confusi di fuori: voci che si vengono avvicinando
rapidamente.</i>
</p>
</div>

<p>
— È là, è là, è là!
</p>

<p>
— Cos’è stato?
</p>

<p>
<span class="pagenum" id="Page_167">[167]</span>
</p>

<p>
— È qui; venite qui!
</p>

<p>
— Chi è? cos’ha?
</p>

<p>
— Misericordia!
</p>

<p>
— Lumi, lumi, lumi...
</p>

<p>
— Una donna!
</p>

<p>
<span class="smcap">Una Voce</span>. (<i>più chiara e più forte</i>) Ha la faccia bruciata!
</p>

<p>
<span class="smcap">Elena.</span> (<i>Balzando in piedi</i>) I figli! I figli!... Voglio i
miei figli!
</p>

<p class="pad2 center large">
<span class="smcap">Cala la tela.</span>
</p>

<div class="chapter">
<p>
<span class="pagenum" id="Page_169">[169]</span>
</p>

<h2 id="primavera">LA PRIMAVERA DEL ’99
<span class="smaller">SCENE.</span></h2>
</div>

<div class="break-before">
<p>
<span class="pagenum" id="Page_170">[170]</span>
</p>

<h3><i>PERSONAGGI</i></h3>
</div>

<ul>
<li><span class="smcap">Andrea Reviglio.</span></li>
<li><span class="smcap">Il cavaliere di Priasco.</span></li>
<li><span class="smcap">La contessa Clara Malan del Villar.</span></li>
<li><span class="smcap">Don Rolando</span>, <i>prete di casa</i>.</li>
<li><span class="smcap">Rosa.</span></li>
<li><span class="smcap">Alban.</span></li>
<li><span class="smcap">Un uffiziale francese.</span></li>
<li><span class="smcap">Un sergente.</span></li>
<li><span class="smcap">Soldati.</span></li>
</ul>

<p>
<i>La scena è in Piemonte, nella casa di campagna della
contessa Malan.</i> — Maggio 1799.
</p>

<div class="break-before">
<p>
<span class="pagenum" id="Page_171">[171]</span>
</p>

<h3>ATTO UNICO.</h3>
</div>

<div class="blockquote">
<p>
<i>Stanza arredata con semplicità elegante. — Ingresso
comune a destra; altro uscio a sinistra; un terrazzino
in prospetto. — Ritratti antichi sulle pareti, vecchi
mobili, un lume acceso sopra una tavola. — È l’alba.</i>
</p>
</div>

<h3>SCENA PRIMA.
<span class="smaller">Alban, Rosa.</span></h3>

<p>
<span class="smcap">Alban</span> (<i>sul terrazzino, guarda attentamente al di fuori</i>).
</p>

<p>
<span class="smcap">Rosa</span> (<i>dalla sinistra, senza alzare la voce</i>). Alban?...
Alban?
</p>

<p>
<span class="smcap">Alban</span> (<i>venendo fuori dal terrazzino</i>). Son qui!... Par
tutto quieto.
</p>

<p>
<span class="smcap">Rosa.</span> Ordine di tornare alla fattoria subito, subito.
</p>

<p>
<span class="smcap">Alban</span> (<i>per partire</i>). Vado.
</p>

<h3>SCENA SECONDA.
<span class="smaller">Alban, Rosa, Don Rolando.</span></h3>

<p>
<span class="smcap">Rolando</span> (<i>dalla destra</i>). Dove andate?
</p>

<p>
<span class="smcap">Alban.</span> Alla fattoria.
</p>

<p>
<span class="smcap">Rolando.</span> Alla fattoria non si sa ancor niente.
</p>

<p>
<span class="pagenum" id="Page_172">[172]</span>
</p>

<p>
<span class="smcap">Alban.</span> Aspetterò al portone. (<i>Via</i>)
</p>

<p>
<span class="smcap">Rosa.</span> Che notte, don Rolando, che notte!
</p>

<p>
<span class="smcap">Rolando</span> (<i>passeggiando</i>). Brutta, sì.
</p>

<p>
<span class="smcap">Rosa.</span> Ha capito subito anche lei ch’era la campana a
martello? E come si vedevano le fiamme! E quei
colpi? Si battevano, eh?
</p>

<p>
<span class="smcap">Rolando.</span> Certo, a Toralta.
</p>

<p>
<span class="smcap">Rosa.</span> Libera nos domine! Vado, chè la signora è sola.
(<i>Via</i>).
</p>

<h3>SCENA TERZA.
<span class="smaller">Don Rolando, Andrea.</span></h3>

<p>
<span class="smcap">Rolando</span> (<i>passeggia, guarda fuori, si avvede che è giorno,
spegne il lume</i>).
</p>

<p>
<span class="smcap">Andrea</span> (<i>entra dalla destra: è un po’ ansante, con qualche
disordine negli abiti come chi è venuto correndo</i>).
</p>

<p>
<span class="smcap">Rolando.</span> Dunque? Dunque? (<i>Gli va incontro</i>).
</p>

<p>
<span class="smcap">Andrea.</span> Vengo da Toralta. Il villaggio è deserto; ho
visto dei morti sul sagrato; sulla piazza vi sono due
o tre case bruciate...
</p>

<p>
<span class="smcap">Rolando.</span> Ah! Dai tricolori, eh?
</p>

<p>
<span class="smcap">Andrea.</span> Sì. I contadini, ieri mattina hanno buttato giù
l’albero della Libertà; ieri sera è arrivata truppa
francese: l’uffiziale voleva farlo rialzare, allora...
</p>

<p>
<span class="smcap">Rolando.</span> Schioppettate?
</p>

<p>
<span class="smcap">Andrea.</span> Ecco.
</p>

<p>
<span class="smcap">Rolando</span> (<i>con entusiasmo</i>) Bravi!
</p>

<p>
<span class="smcap">Andrea</span> (<i>alzando le spalle</i>). Oh, inaffiar con sangue un
albero che non ha radici!
</p>

<p>
<span class="smcap">Rolando.</span> I francesi sono i nostri assassini...
</p>

<p>
<span class="smcap">Andrea.</span> I piemontesi cercano e ammazzano i soldati
che viaggiano soli.
</p>

<p>
<span class="smcap">Rolando.</span> È la santa insurrezione che si estende.
</p>

<p>
<span class="smcap">Andrea.</span> Santa perchè favorita dai preti e dai frati?
</p>

<p>
<span class="smcap">Rolando.</span> Reviglio! Reviglio!
</p>

<p>
<span class="pagenum" id="Page_173">[173]</span>
</p>

<p>
<span class="smcap">Andrea</span> (<i>continuando</i>). Che non si contentano di raccomandar
l’omicidio dai pulpiti, ma si mettono alla
testa delle bande briache e feroci.
</p>

<p>
<span class="smcap">Rolando.</span> Ma al grido di: — Viva la fede! Al grido di: — Viva
il Re!
</p>

<p>
<span class="smcap">Andrea</span> (<i>Tace</i>).
</p>

<p>
<span class="smcap">Rolando.</span> E gli Austro-Russi si avanzano... (<i>si frega le
mani con gioia</i>).
</p>

<p>
<span class="smcap">Andrea.</span> (<i>Alza le spalle</i>).
</p>

<p>
<span class="smcap">Rolando</span> (<i>irritato</i>). Giacobino!
</p>

<p>
<span class="smcap">Andrea.</span> No! (<i>con calma</i>). Sono un servitore, io: un servitore
di casa Malan, e nient’altro.
</p>

<h3>SCENA QUARTA.
<span class="smaller">Rolando, Andrea, Alban.</span></h3>

<p>
<span class="smcap">Alban</span> (<i>dalla destra, con sorpresa</i>). Sor Andrea! di dov’è
passato?
</p>

<p>
<span class="smcap">Andrea.</span> Dal giardino.
</p>

<p>
<span class="smcap">Alban.</span> Ed io che aspettavo al portone! Bisogna avvertire
la signora subito. (<i>Entra prestamente a sinistra</i>).
</p>

<p>
<span class="smcap">Andrea</span> (<i>a D. Rolando, che passeggia nervoso</i>). Don Rolando,
siamo alle rotte anche noi?
</p>

<p>
<span class="smcap">Rolando</span> (<i>porgendogli la mano</i>). No, no, Andrea... Ma
come vorrei avere i tuoi anni!...
</p>

<h3>SCENA QUINTA.
<span class="smaller">Rolando, Andrea, Alban, Clara.</span></h3>

<p>
<span class="smcap">Clara</span> (<i>entrando rapida, seguita da Alban</i>) Aspetta. (<i>Ad
Andrea</i>). E così?
</p>

<p>
<span class="smcap">Andrea.</span> Non vedendo ritornar Michele...
</p>

<p>
<span class="smcap">Clara</span> (<i>con qualche impazienza</i>). Siete andato voi. Lo so
questo.
</p>

<p>
<span class="pagenum" id="Page_174">[174]</span>
</p>

<p>
<span class="smcap">Andrea.</span> Giunto a Toralta...
</p>

<p>
<span class="smcap">Clara</span> (<i>interrompendolo</i>). A Toralta?
</p>

<p>
<span class="smcap">Andrea.</span> È là che succedeva il trambusto.
</p>

<p>
<span class="smcap">Clara</span> (<i>calmandosi un poco</i>). Sta bene... E ne immagino
anche la causa. E poi?... E dunque? Cos’avete fatto?
Vi sarete informato, spero?
</p>

<p>
<span class="smcap">Andrea.</span> Sì, signora. Ho saputo tutto da alcuni contadini
che stavano in vedetta sul ponte.
</p>

<p>
<span class="smcap">Clara</span> (<i>con vivacità</i>). Che ponte?
</p>

<p>
<span class="smcap">Andrea.</span> Il ponte di Rifreddo.
</p>

<p>
<span class="smcap">Clara.</span> E cosa siete andato a fare al Rifreddo?
</p>

<p>
<span class="smcap">Andrea.</span> È la strada più corta.
</p>

<p>
<span class="smcap">Clara.</span> Passando a Priasco allungavate di poco...
</p>

<p>
<span class="smcap">Andrea.</span> Non ci ho pensato.
</p>

<p>
<span class="smcap">Clara.</span> Avete fatto male a non pensarci. (<i>Voltandosi a
don Rolando</i>). E quell’altro come va che non torna?
</p>

<p>
<span class="smcap">Rolando.</span> Michele?... Michele ha la sua vecchia mamma
a Toralta. Partito prima, assai prima di Andrea è
arrivato certo a tempo per metterla in salvo.
</p>

<p>
<span class="smcap">Clara.</span> E dove?
</p>

<p>
<span class="smcap">Rolando.</span> A Priasco, suppongo, che è il villaggio più
vicino.
</p>

<p>
<span class="smcap">Clara</span> (<i>ad Alban</i>). Va giù; e se Michele ritorna, avvertimi
subito.
</p>

<p>
<span class="smcap">Alban</span> (<i>via</i>).
</p>

<p>
<span class="smcap">Andrea</span> (<i>a Clara, umilmente</i>). Se la signora contessa desidera,
vado io stesso...
</p>

<p>
<span class="smcap">Clara</span> (<i>interrompendolo</i>). No... Più tardi, se mai... (<i>finamente</i>).
Quando le strade saranno di nuovo sicure.
(<i>Via a sinistra</i>).
</p>

<h3>SCENA SESTA.
<span class="smaller">Andrea e Don Rolando.</span></h3>

<p>
<span class="smcap">Andrea.</span> (<i>È rimasto immobile a capo basso</i>).
</p>

<p>
<span class="smcap">Rolando</span> (<i>battendogli leggermente una spalla</i>). Si va?
</p>

<p>
<span class="smcap">Andrea</span> (<i>scuotendosi</i>). Dove?
</p>

<p>
<span class="pagenum" id="Page_175">[175]</span>
</p>

<p>
<span class="smcap">Rolando.</span> A vedere i rifugiati, prenderemo la via dei
boschi...
</p>

<p>
<span class="smcap">Andrea.</span> Cosa ha voluto dir la signora?
</p>

<p>
<span class="smcap">Rolando.</span> Non so, figliuol mio.
</p>

<p>
<span class="smcap">Andrea.</span> Che ho avuto paura?
</p>

<p>
<span class="smcap">Rolando.</span> Eh via!
</p>

<p>
<span class="smcap">Andrea</span> (<i>con forza</i>). Ma io non sapevo... perchè altrimenti
sarei andato dove voleva lei, a costo di lasciarci
la vita!
</p>

<p>
<span class="smcap">Rolando.</span> Sta bene; ma intanto cosa fai? — Vuoi star
qui a covarti il rabbuffo? Vieni, andiamo...
</p>

<h3>SCENA SETTIMA.
<span class="smaller">Andrea, Don Rolando, Alban.</span></h3>

<p>
<span class="smcap">Alban</span> (<i>frettoloso, passando</i>). Michele è tornato... Ha
visto il cavalier di Priasco, che si è battuto tutta
la notte... che sarà qui a momenti (<i>via a sinistra</i>).
</p>

<p>
<span class="smcap">Andrea</span> (<i>colpito</i>). Ah! Dunque è per lui che dovevo andare
a Priasco!?
</p>

<p>
<span class="smcap">Rolando.</span> Certo. È cugino della signora; era il miglior
amico del nostro povero conte... Dunque non ti vuoi
muovere?
</p>

<p>
<span class="smcap">Andrea</span> (<i>risoluto</i>). No.
</p>

<p>
<span class="smcap">Rolando.</span> A rivederci.
</p>

<h3>SCENA OTTAVA.
<span class="smaller">Andrea e Clara.</span></h3>

<p>
<span class="smcap">Andrea</span> (<i>si aggira un momento per la scena, poi bruscamente
si avvia per raggiungere Rolando</i>).
</p>

<p>
<span class="smcap">Clara</span> (<i>entrando</i>). Reviglio.
</p>

<p>
<span class="smcap">Andrea</span> (<i>si ferma</i>).
</p>

<p>
<span class="smcap">Clara.</span> Buone notizie... Avete sentito?
</p>

<p>
<span class="pagenum" id="Page_176">[176]</span>
</p>

<p>
<span class="smcap">Andrea.</span> Sì, signora. Buone notizie... Io non ho visto
che orrori.
</p>

<p>
<span class="smcap">Clara</span> (<i>dopo un momento</i>). È vero... viviamo in tempi
così tristi! Tutto congiura per abbatterci l’anima,
tutto!... Perfin le persone che ci stanno d’intorno.
</p>

<p>
<span class="smcap">Andrea.</span> Soffia un vento maligno che ispira a chi comanda
asprezza ed ingiustizia!
</p>

<p>
<span class="smcap">Clara</span> (<i>con voce vibrata</i>). Ed a chi dovrebbe ubbidire
acrimonia e rancore!
</p>

<p>
<span class="smcap">Andrea</span> (<i>ferito</i>). Signora!
</p>

<p>
<span class="smcap">Clara.</span> Una volta si sapeva tacere.
</p>

<p>
<span class="smcap">Andrea.</span> Perciò mi perdoni se parlo. Io sono affezionato,
pronto ad ogni comando. E la mia devozione è nel
sangue e non può venir meno. Mio nonno servì in
questa casa per tanti anni, e vi morì... E non era
il primo dei miei. Mio padre seguì il vostro al campo,
e così da vicino, che gli era al fianco quando fu
fatto prigione... Il vostro tornò di Francia, il mio
no. Non vedrò mai la sua tomba.
</p>

<p>
<span class="smcap">Clara</span> (<i>raddolcita</i>). Reviglio, via...
</p>

<p>
<span class="smcap">Andrea.</span> Io nacqui in città, ma vissi quasi sempre qui
per badare ai poderi. Lei, signora, non veniva che
nella bella stagione. Io l’ho vista bambina, ragazza...
poi sposa. Quando tornò vedova, non se ne andò
più. Sono tre anni che ricevo i suoi ordini. Posso
aver mancato d’abilità nell’eseguirli, ma di zelo...
</p>

<p>
<span class="smcap">Clara</span> (<i>vivamente</i>). Mai! — Mai, nè di abilità nè di
zelo. (<i>Chetandolo col gesto</i>). E adesso basta. (<i>Dopo
un silenzio</i>). Sì... Ricordo anch’io... Ricordo anch’io
tante cose. Quando mi portarono qui dopo la morte
di mia madre, ero malata, tanto malata di dolore;
mi affidarono a voi per farmi respirare, per svagarmi.
Si andava insieme all’aperto... E... diventammo
amici, eh? Tanto è vero che più tardi vi ho poi
perfino confidato un segreto.
</p>

<p>
<span class="smcap">Andrea.</span> A me?
</p>

<p>
<span class="smcap">Clara.</span> Sì, sì, a voi. Quando mi hanno fidanzata, siete
stato dei primi a saperlo.
</p>

<p>
<span class="pagenum" id="Page_177">[177]</span>
</p>

<p>
<span class="smcap">Andrea</span> (<i>commosso</i>). È vero, è vero.
</p>

<p>
<span class="smcap">Clara.</span> V’ho dato allora una prova di fiducia grande...
(<i>Quasi fra sè</i>). E oggi... Oggi, volendo, potrei di
nuovo...
</p>

<p>
<span class="smcap">Andrea.</span> Oggi?
</p>

<p>
<span class="smcap">Clara</span> (<i>risoluta</i>). Sì, Andrea, voi potete disporvi a non
limitar più la vostra devozione a me sola.
</p>

<p>
<span class="smcap">Andrea.</span> Ma io non l’ho mai limitata, mai...
</p>

<p>
<span class="smcap">Clara</span> (<i>ilare</i>). Come l’altra volta, Reviglio, come l’altra
volta!
</p>

<p>
<span class="smcap">Andrea</span> (<i>colpito</i>). Ah! E con chi? E con chi?
</p>

<p>
<span class="smcap">Clara.</span> Questo poi...
</p>

<p>
<span class="smcap">Andrea.</span> Col cavalier di Priasco?
</p>

<p>
<span class="smcap">Clara.</span> Basta, vi dico.
</p>

<p>
<span class="smcap">Andrea</span> (<i>ritraendosi</i>). Sì, sì, basta, basta, basta. Questa
è una notizia!... Ehee, certe cose, si capisce all’istante
in cui accadono che si erano già prevedute.
Solo allora si capisce... Oh, ma non dico niente. Sarò
discreto, prudente. Griderò poi: — Evviva! evviva!
ma a suo tempo... (<i>Dopo pausa, come ferito da una
idea</i>). Signora mia, non andrà via di qui, no?
</p>

<p>
<span class="smcap">Clara</span> (<i>imbarazzata</i>). No... per ora.
</p>

<p>
<span class="smcap">Andrea</span> (<i>supplicando, quasi senza avvedersene</i>). Mi
faccia tanta grazia, mi lasci solamente sperare.
</p>

<p>
<span class="smcap">Clara.</span> Sì, Andrea, perchè lo desidero anch’io. Ad ogni
modo vedremo...
</p>

<p>
<span class="smcap">Andrea</span> (<i>ritirandosi</i>). Questo mi basta. Son contento!
(<i>Di sull’uscio</i>). Comanda?
</p>

<p>
<span class="smcap">Clara.</span> Niente. (<i>Subitamente, più seria</i>). Fermatevi, Reviglio:
sentite.
</p>

<p>
<span class="smcap">Andrea</span> (<i>si riaccosta</i>).
</p>

<p>
<span class="smcap">Clara</span> (<i>lentamente, fissandolo in viso</i>). So che tutto
andrà bene, tutto. Ma... se poi un giorno occorresse
esser forte?
</p>

<p>
<span class="smcap">Andrea.</span> Basterà un cenno.
</p>

<p>
<span class="smcap">Clara.</span> Bisogna esser preparati, sempre... anche alle cose
più dolorose e difficili, anche a lasciar le persone
a cui si è più affezionati.
</p>

<p>
<span class="pagenum" id="Page_178">[178]</span>
</p>

<p>
<span class="smcap">Andrea</span> (<i>come affascinato</i>). Per sempre?
</p>

<p>
<span class="smcap">Clara</span> (<i>con dolcezza</i>). Fin che sarà necessario.
</p>

<p>
<span class="smcap">Andrea.</span> Oggi?
</p>

<p>
<span class="smcap">Clara.</span> No... aspettiamo.
</p>

<p>
<span class="smcap">Andrea</span> (<i>piegando il capo</i>). Starò agli ordini. (<i>Dopo una
pausa, animandosi via via</i>). Starò agli ordini. Ma
chi sa, forse non sarà mai necessario! Vivere e
morir qui, sotto questo tetto, godendo tutta la sua
grazia: ecco, non desidero altro. Perchè poi finora,
non un gesto, non una parola... E i pensieri non
li vede che Dio!... È possibile anche che vi sia un
equivoco. E non posso, e non devo neanche provarmi
a chiarirlo. Perchè lei riderebbe delle mie
parole. E naturalmente dovrei ridere anch’io. (<i>Con
riso sforzato</i>). Viva Dio, finora non ci sono ragioni
per credermi matto!
</p>

<h3>SCENA NONA.
<span class="smaller">Andrea, Clara, Rosa.</span></h3>

<p>
<span class="smcap">Rosa</span> (<i>dalla sinistra, accorrendo</i>). Il signor cavalier di
Priasco arriva adesso al galoppo.
</p>

<p>
<span class="smcap">Clara.</span> Si apra il portone.
</p>

<p>
<span class="smcap">Andrea</span> (<i>a Rosa</i>). Restate, vado io. (<i>S’inchina a Clara e
via a destra</i>).
</p>

<p>
<span class="smcap">Rosa.</span> (<i>Si ritira a sinistra</i>).
</p>

<h3>SCENA DECIMA.
<span class="smaller">Clara, il Cavaliere.</span></h3>

<p>
<span class="smcap">Clara</span> (<i>con tristezza, dopo aver pensato un momento</i>).
Mah!... Perchè questo adesso?... Perchè?
</p>

<p>
<span class="smcap">Cav.</span> (<i>a destra sulla soglia</i>). Cugina...
</p>

<p>
<span class="smcap">Clara.</span> Vi aspettavo.
</p>

<p>
<span class="pagenum" id="Page_179">[179]</span>
</p>

<p>
<span class="smcap">Cav.</span> (<i>baciandole la mano</i>). So già che siete stata inquieta,
per me.
</p>

<p>
<span class="smcap">Clara.</span> Sì, un poco.
</p>

<p>
<span class="smcap">Cav.</span> (<i>con galanteria</i>). Poco o molto, la mia riconoscenza
è uguale.
</p>

<p>
<span class="smcap">Clara</span> (<i>nervosa</i>). Raccontate, raccontate.
</p>

<p>
<span class="smcap">Cav.</span> Ieri sera sono andato via di qui ch’era assai tardi.
</p>

<p>
<span class="smcap">Clara.</span> Ve l’avevo detto!
</p>

<p>
<span class="smcap">Cav.</span> (<i>con un sospiro</i>). Eh sì, me l’avevate detto, e ripetuto
anche... Era tardi dunque e buio. Me ne
andavo al passo per non inciampare, quando alla
svolta della Crocetta, ecco un gran chiarore tra gli
alberi.
</p>

<p>
<span class="smcap">Clara.</span> E la campana.
</p>

<p>
<span class="smcap">Cav.</span> E la campana alla disperata. Dieci minuti dopo,
arrivavo col Bianco, di trotto serrato, sulla piazza
di Toralta. Da una parte, davanti alla chiesa, i
contadini ronzavano come uno sciame di calabroni
infuriati; dall’altra, i francesi se la godevano guardando
ad avvampar due casupole. E le fiamme,
amica mia, cominciavano a lambirne una terza,
spinte in giù da una tramontana indiavolata. O muoverci
subito, eh? o rassegnarci a vederle divorar
tutto il villaggio. I francesi erano pochi, ma armati,
disciplinati, soldati insomma; i contadini più numerosi,
ma santo Dio!... E li avevo tutti intorno con le
braccia in aria, che mi scongiuravano di far qualche
cosa per loro... Bene: io ho messo innanzi gli
schioppi, le pistole, i tromboni; dietro le falci, i
tridenti, i bastoni, poi dissi loro: — Addosso, ragazzi,
e fate quel che potete. — E si andò bene, o
almeno non male. I miei cani da pagliaio si avventarono
come leoni, e sebbene i soldati si portassero
anch’essi ottimamente, si finì col ributtarli
fuor del villaggio.
</p>

<p>
<span class="smcap">Clara.</span> Dove sono?
</p>

<p>
<span class="smcap">Cav.</span> I francesi? Oh, li credo ancor nei dintorni. I contadini
sono venuti con me a Priasco: là, col Rifreddo
davanti e col Paludaccio alle spalle...
</p>

<p>
<span class="pagenum" id="Page_180">[180]</span>
</p>

<p>
<span class="smcap">Clara</span> (<i>guardandolo in faccia</i>). Vi siete esposto, eh?
</p>

<p>
<span class="smcap">Cav</span>. (<i>sorridendo</i>). Peuh!
</p>

<p>
<span class="smcap">Clara</span> (<i>seria</i>). No, ditemi tutto. Eravate innanzi, alla
testa; vi vedo. I repubblicani vi potrebbero riconoscere?...
E se vi cercassero?
</p>

<p>
<span class="smcap">Cav</span>. Io farei in modo di non lasciarmi trovare.
</p>

<p>
<span class="smcap">Clara</span>. Cugino...
</p>

<p>
<span class="smcap">Cav</span>. (<i>affettuoso</i>). Vi ringrazio coll’anima, ma vi prego
di non inquietarvi. Basta guadagnar tempo, non
occorre più altro oramai. Gli uni si ritirano e gli
altri si avanzano. Allegra cugina, che presto vedremo
i cosacchi!
</p>

<p>
<span class="smcap">Clara</span> (<i>con gioia</i>). Ah Vittorio!
</p>

<p>
<span class="smcap">Cav</span>. (<i>con entusiasmo</i>). Amica, quando potremo gridar: — Viva
il re! — voglio che ne tremi il Monviso.
</p>

<p>
<span class="smcap">Clara</span>. Ho tanto, tanto pregato!
</p>

<p>
<span class="smcap">Cav</span>. Lo credo, lo so, e Dio vi ha esaudita (<i>cambiando
tono</i>). A noi, non perdiamo tempo. Mi volete far il
favore di suonare a raccolta? Voglio vedere i vostri
uomini, esaminare la casa...
</p>

<p>
<span class="smcap">Clara</span>. Perchè?
</p>

<p>
<span class="smcap">Cav</span>. Chiamate, vi prego.
</p>

<p>
<span class="smcap">Clara</span> (<i>suona il campanello</i>).
</p>

<p>
<span class="smcap">Cav</span>. Così in caso di pericolo...
</p>

<p>
<span class="smcap">Clara</span>. Pericolo mio?
</p>

<p>
<span class="smcap">Cav</span>. Lontanissimo certo. Ma nei momenti in cui siamo,
mi par bene non trascurar precauzioni.
</p>

<h3>SCENA UNDICESIMA.
<span class="smaller">Clara, Il Cavaliere, Alban.</span></h3>

<p>
<span class="smcap">Alban</span> (<i>si presenta</i>).
</p>

<p>
<span class="smcap">Clara</span>. Avvertite subito don Rolando e Reviglio...
</p>

<p>
<span class="smcap">Alban</span> (<i>via</i>).
</p>

<p>
<span class="smcap">Cav</span>. (<i>con affetto, cercando di prenderle le mani</i>). Siete
buona che mi permettete d’occuparmi di voi, come
s’io fossi già...
</p>

<p>
<span class="pagenum" id="Page_181">[181]</span>
</p>

<p>
<span class="smcap">Clara</span> (<i>ritraendosi con grazia</i>). Quello che non siete
ancora.
</p>

<p>
<span class="smcap">Cav.</span> (<i>teneramente</i>). Clara, Clara...
</p>

<p>
<span class="smcap">Clara.</span> Vi prego, ecco Alban.
</p>

<p>
<span class="smcap">Alban</span> (<i>rientrando</i>). Don Rolando è andato a Priasco.
Sor Andrea non si sa dove sia.
</p>

<p>
<span class="smcap">Cav.</span> Male, male, malissimo!
</p>

<p>
<span class="smcap">Clara.</span> Come si fa?
</p>

<h3>SCENA DODICESIMA.
<span class="smaller">Clara, il Cavaliere, Alban e Rosa.</span></h3>

<p>
<span class="smcap">Rosa</span> (<i>precipitandosi in scena</i>). I francesi! I francesi!
</p>

<p>
<span class="smcap">Cav.</span> Oh diavolo! (<i>corre al terrazzino</i>).
</p>

<p>
<span class="smcap">Rosa</span> (<i>seguendolo</i>). Là, vede? Laggiù, laggiù...
</p>

<p>
<span class="smcap">Cav.</span> Le baionette... Son loro!
</p>

<p>
<span class="smcap">Clara.</span> Vengono?
</p>

<p>
<span class="smcap">Rosa.</span> Santa Maria! Poveri noi...
</p>

<p>
<span class="smcap">Cav.</span> Silenzio! (<i>ad Alban</i>). Chi c’è in casa?
</p>

<p>
<span class="smcap">Alban.</span> Stefano, Garbino, Anselmo, Michele...
</p>

<p>
<span class="smcap">Cav.</span> Chiamali tutti. Sbarrate il portone, levate la catena
ai mastini e approntate le armi, se ne avete. Vengo
giù anch’io.
</p>

<p>
<span class="smcap">Clara.</span> Pensate a resistere?
</p>

<p>
<span class="smcap">Cav.</span> E perchè no?
</p>

<p>
<span class="smcap">Clara.</span> Son pochi, ma bastano per far di noi quello che
vogliono. Badiamo a questo. Non possiamo difenderci.
E se poi... se le loro intenzioni non fossero
ostili?
</p>

<p>
<span class="smcap">Cav.</span> (<i>spensieratamente</i>) Lo diverrebbero trovandomi
qui... Trovando chi li ha malmenati stanotte.
</p>

<p>
<span class="smcap">Clara.</span> Ho capito! (<i>Sgomenta</i>). Fuggite!
</p>

<p>
<span class="smcap">Cav.</span> (<i>alzando le spalle</i>). Dio! come se potessi lasciarvi...
</p>

<p>
<span class="smcap">Rosa.</span> Vengono, sbucano adesso nel prato.
</p>

<p>
<span class="smcap">Cav.</span> (<i>battendosi la fronte</i>) Oh! un uomo fidato, pei
boschi, a Priasco...
</p>

<p>
<span class="pagenum" id="Page_182">[182]</span>
</p>

<p>
<span class="smcap">Clara.</span> Alban, presto!
</p>

<p>
<span class="smcap">Cav.</span> No, no, è tardi.
</p>

<p>
<span class="smcap">Rosa.</span> Son fermi, guardano la casa... L’uffiziale parla a
un sergente...
</p>

<p>
<span class="smcap">Clara</span> (<i>angustiata al Cavaliere</i>) Andate via, andate via!
</p>

<p>
<span class="smcap">Cav.</span> (<i>fermo</i>). No, Clara.
</p>

<p>
<span class="smcap">Rosa.</span> Agitano un cencio bianco.
</p>

<p>
<span class="smcap">Cav.</span> Ah, ah! Vogliono pace.
</p>

<p>
<span class="smcap">Rosa.</span> E si avanzano.
</p>

<p>
<span class="smcap">Clara</span> (<i>al Cavaliere</i>). Nascondetevi!
</p>

<p>
<span class="smcap">Cav.</span> Oh!
</p>

<p>
<span class="smcap">Clara.</span> Vi prego, vi supplico, fate questo per me.
</p>

<p>
<span class="smcap">Cav.</span> Per voi? (<i>Riflettendo</i>) È giusto. Avete ragione. La
mia presenza può essere pericolosa per voi.
</p>

<p>
<span class="smcap">Clara.</span> Non è questo; io non penso a questo. (<i>Correndo
all’uscio di sinistra</i>). Di qui, di qui amico mio, fino
all’ultima stanza. Sotto l’arazzo, v’è un usciolo che
mette in uno stanzino. Di là...
</p>

<p>
<span class="smcap">Cav.</span> Mi fermerò là. E ricordatevi che voglio essere avvisato
di tutto quel che succede, minuto per minuto.
</p>

<p>
<span class="smcap">Clara.</span> Rosa ci penserà. Andate, entrate, in nome di Dio!
</p>

<p>
<span class="smcap">Cav.</span> Coraggio, eh!
</p>

<p>
<span class="smcap">Clara.</span> Ne avrò, quando non vi vedrò più.
</p>

<p>
<span class="smcap">Cav.</span> (<i>via seguito da Rosa</i>).
</p>

<p>
<span class="smcap">Clara</span> (<i>respirando</i>). Ah!... Ora a noi. (<i>Ad Alban</i>). Raccomanda
la sicurezza, la calma a tutti quanti, a
nome mio... E apri le porte.
</p>

<h3>SCENA TREDICESIMA.
<span class="smaller">Clara, poi Alban con un uffiziale francese.</span></h3>

<p>
<span class="smcap">Clara</span> (<i>siede presso la tavola, svolge un ricamo, lavora,
sforzandosi di prendere un contegno tranquillo</i>).
</p>

<p>
<span class="smcap">Alban</span> (<i>si mostra sull’uscio</i>).
</p>

<p>
<span class="smcap">Clara</span> (<i>gli accenna di lasciar libero il passo</i>).
</p>

<p>
<span class="pagenum" id="Page_183">[183]</span>
</p>

<p>
<span class="smcap">Uff.</span> (<i>entra, guarda Clara e s’inchina</i>). Salute e fratellanza.
</p>

<p>
<span class="smcap">Clara</span> (<i>risponde con disinvoltura e con grazia al saluto</i>).
</p>

<p>
<span class="smcap">Uff.</span> Cittadina, non vogliamo fare del male, e tu ci
puoi far anche del bene.
</p>

<p>
<span class="smcap">Clara.</span> Parlate; darò gli ordini...
</p>

<p>
<span class="smcap">Uff.</span> Ho con me quattro feriti, che sarebbero in paradiso
sopra un poco di paglia...
</p>

<p>
<span class="smcap">Clara</span> (<i>ad Alban</i>). Va a vedere se Reviglio è tornato.
</p>

<p>
<span class="smcap">Uff.</span> E chi è Reviglio? Il tuo intendente? Bon; (<i>ad
Alban</i>). Gli dirai di parlare subito col sergente
Mouton per sapere quel che occorre ai ragazzi.
</p>

<p>
<span class="smcap">Alban</span> (<i>si avvia</i>).
</p>

<p>
<span class="smcap">Uff.</span> E pensa anche a me.
</p>

<p>
<span class="smcap">Alban</span> (<i>via</i>).
</p>

<p>
<span class="smcap">Clara.</span> Siete italiano?
</p>

<p>
<span class="smcap">Uff.</span> Sono côrso, cittadina. Claudio Morali, di Aiaccio:
terzo battaglione, quinta mezza brigata di fanteria
leggiera. (<i>Con un sospiro</i>). Leggiera e come! Ventiquattr’ore
che non abbiamo mangiato (<i>al terrazzino</i>).
Bon! gli uomini son tutti in cortile. Non
sarà torto un capello a nessuno, ma non rispondo
dei polli, dei conigli, e neanche dei gatti. (<i>Dopo
aver guardato in giro</i>). Bella vista! Bel colpo d’occhio!
Sono un po’ artista. (<i>Tornando</i>). Però preferisco
la figura al paesaggio. (<i>Accostandosi, dopo
averla contemplata un momento</i>). Come ti chiami?
</p>

<p>
<span class="smcap">Clara.</span> Clara.
</p>

<p>
<span class="smcap">Uff.</span> Clara? Nient’altro che Clara? Bel nome però! (<i>Con
fatuità</i>). Ne ho conosciute parecchie Clare: non
una che non fosse giovane e bella... Sei un’ex-nobile,
eh? (<i>Sentimentale</i>). Ah! cittadina, in questo mondo
non sono che due i piaceri: far la guerra e far
all’amore. Ma quando il primo non lascia tempo al
secondo, allora si soffre. Io, vedi... (<i>s’interrompe
scorgendo sull’uscio il sergente</i>). Eh bien? Avance!
</p>

<p>
<span class="pagenum" id="Page_184">[184]</span>
</p>

<h3>SCENA QUATTORDICESIMA.
<span class="smaller">Clara, l’uffiziale, il sergente.</span></h3>

<p>
<span class="smcap">Sergente</span> (<i>sull’attenti, parla sottovoce animatamente all’uffiziale</i>).
</p>

<p>
<span class="smcap">Uff.</span> (<i>gli dà prestamente alcuni ordini</i>).
</p>

<p>
<span class="smcap">Sergente</span> (<i>via frettoloso</i>).
</p>

<p>
<span class="smcap">Clara</span> (<i>li avrà osservati, frenando la sua inquietudine</i>).
</p>

<p>
<span class="smcap">Uff.</span> (<i>brusco</i>). Dov’è tuo marito?
</p>

<p>
<span class="smcap">Clara.</span> Sono vedova.
</p>

<p>
<span class="smcap">Uff.</span> Meglio per te. Tiriamo via. Nella tua scuderia si è
scoperto un animale sospetto: il cavallo dell’uomo
che comandava gl’insorti stanotte. Tu comprendi
come sia grande il mio desiderio di vederne il padrone...
Non hai niente da dire? No? Si capisce.
Cercheremo. (<i>Guarda intorno, poi s’incammina verso
l’uscio di sinistra</i>).
</p>

<p>
<span class="smcap">Clara</span> (<i>balza in piedi come per contrastargli il passo,
ad un tratto si ravvede e va ella stessa ad aprire</i>).
Volete entrare qui? Ecco fatto: servitevi.
</p>

<p>
<span class="smcap">Uff.</span> (<i>fermandosi</i>). Un momento... (<i>porge l’orecchio</i>).
Che, se non m’inganno, la lepre è scovata! (<i>Si volge
come aspettando verso l’uscio di destra</i>).
</p>

<h3>SCENA QUINDICESIMA.
<span class="smaller">Clara, l’uffiziale, Alban, poi Andrea, il sergente
ed alcuni soldati.</span></h3>

<p>
<span class="smcap">Alban</span> (<i>entrando affannato</i>). Signora, oh signora, vogliono
arrestare sor Andrea!
</p>

<p>
<span class="smcap">Clara.</span> Lui! perchè?
</p>

<p>
<span class="smcap">Alban.</span> Guardi, ma guardi!
</p>

<p>
<span class="pagenum" id="Page_185">[185]</span>
</p>

<p>
<span class="smcap">Andrea</span> (<i>entra condotto dal sergente, seguito dai soldati,
che si fermano nell’uscio</i>).
</p>

<p>
<span class="smcap">Uff.</span> (<i>andandogli incontro</i>). Chi sei? Presto: nome, cognome,
età, condizione, tutto.
</p>

<p>
<span class="smcap">Andrea.</span> Mi chiamo Andrea Reviglio, del fu Giovanni.
</p>

<p>
<span class="smcap">Uff.</span> (<i>interrompendolo</i>). Ah! sei tu l’intendente? Ti eri
nascosto, eh?
</p>

<p>
<span class="smcap">Alban.</span> Niente nascosto! L’hanno trovato sopra una panca
in fondo al giardino.
</p>

<p>
<span class="smcap">Uff.</span> Cosa facevi? Dormivi?
</p>

<p>
<span class="smcap">Andrea.</span> Mi riposavo.
</p>

<p>
<span class="smcap">Uff.</span> Ah ti riposavi! Dunque eri stanco? Stanco a
quest’ora: non ti pare un po’ presto? Cosa diavolo
hai fatto stanotte? Non sei andato un po’ in giro
per caso? Non hai fatto, per esempio, una passeggiata
a Toralta?
</p>

<p>
<span class="smcap">Clara</span> (<i>con impeto, frapponendosi</i>). Badate ch’egli non
sa di che cosa lo si accusa. E poi... ad ogni modo
vi giuro, per quello che ho di più sacro al mondo,
che voi vi sbagliate.
</p>

<p>
<span class="smcap">Uff.</span> (<i>la guarda fissamente, accarezzandosi il mento</i>).
Meno male. Tu vuoi dire che il reo non è lui? Se
non è lui, sarà un altro. Vediamo quest’altro. Tu
capisci che... Insomma le ciance sono inutili...
</p>

<p>
<span class="smcap">Clara.</span> Cosa volete dire?
</p>

<p>
<span class="smcap">Uff.</span> Voglio dire che se fra un quarto d’ora non ho
nelle mani il colpevole, io regolo il conto a costui.
</p>

<p>
<span class="smcap">Clara.</span> È un’infamia!
</p>

<p>
<span class="smcap">Uff.</span> No, cittadina.
</p>

<p>
<span class="smcap">Clara.</span> Non potete...
</p>

<p>
<span class="smcap">Uff.</span> Sì, cittadina. Non solo posso, ma devo. — Ordine
del giorno Grouchy, otto nevoso, anno sette...
</p>

<p>
<span class="smcap">Clara.</span> Un’infamia, vi dico; un vero assassinio!
</p>

<p>
<span class="smcap">Uff.</span> La parola è grossa... (<i>stendendo la mano verso il
terrazzino</i>). Guarda, mia cara, a piè di quel campanile
che si vede laggiù, ho lasciato Jourdan,
Maret e Lecoq: un caporale e due soldati, tre bravi
patrioti. Non sono i primi, e non saranno gli ultimi,
<span class="pagenum" id="Page_186">[186]</span>
perchè l’insurrezione è scoppiata in tutti i comuni...
(<i>Interrompendosi</i>). Allons! (<i>ai soldati</i>) conducetelo
abbasso; accordate i clarinetti, poi vedremo.
</p>

<p>
<span class="smcap">Clara</span> (<i>sgomenta, tirando l’uffiziale in disparte</i>). Venite
qui, sentite, sentite. Reviglio è innocente, ve lo
giuro. Ve lo giuro sulla memoria di mia madre. Non
volete credermi? Mettiamo che non possiate credermi...
Che cosa v’importa di quella vita? Risparmiatela,
e vi sentirete contento... Chi sa che questo
non vi porti fortuna. (<i>Trattenendolo sempre, abbassando
ancora la voce</i>). Ascoltatemi. Ho dato tutto
al rompersi della guerra, anch’io come gli altri:
danaro, argenteria, quanto v’era di valsente in casa;
ma non tutte le mie gioie, quelle che m’erano più
care le ho ancora. Ecco sono vostre, col patto però...
</p>

<p>
<span class="smcap">Uff.</span> (<i>ritraendosi, con garbo</i>). Pas de bêtises, cittadina!
Parlo italiano, ma non son sempre disposto a capirlo.
(<i>Ai soldati</i>) Marche!
</p>

<h3>SCENA SEDICESIMA.
<span class="smaller">Clara, l’uffiziale, Alban, Andrea, il sergente,
i soldati, il Cavaliere di Priasco.</span></h3>

<p>
<span class="smcap">Cav</span> (<i>sulla soglia a sinistra</i>). Ehi, signore, fatemi il favore
di badar a me un momento.
</p>

<p>
<span class="smcap">Uff.</span> Volentieri, cittadino (<i>si accosta squadrandolo</i>).
</p>

<p>
<span class="smcap">Clara</span> (<i>smarrita</i>). Vittorio, Vittorio!
</p>

<p>
<span class="smcap">Cav.</span> (<i>a Clara, serio, con calma</i>). Cugina, vi prego...
(<i>all’uffiziale</i>). Senza tante parole, lasciate star Reviglio,
che non sa neanche di che cosa si tratti;
prendetemi con voi, conducetemi dal comandante
di piazza, dal commissario civile, al diavolo, se volete,
ma...
</p>

<p>
<span class="smcap">Uff.</span> Ho capito! Cioè no, veramente... (<i>indicando Andrea</i>).
<span class="pagenum" id="Page_187">[187]</span>
Ma sai che costui ha pressochè confessato.
</p>

<p>
<span class="smcap">Cav.</span> Non è possibile.
</p>

<p>
<span class="smcap">Andrea</span> (<i>con energia</i>). Sì, signore... E d’altronde tutti
costoro mi han riconosciuto.
</p>

<p>
<span class="smcap">Cav.</span> Ah? Ebbene rifacciamo la prova. (<i>Piantandosi di
fronte ai soldati</i>). Attenti voialtri: qual di noi due
vi par l’uomo di stanotte?
</p>

<p>
I Soldati (<i>guardano ora l’uno ora l’altro, dubbiosi e
perplessi</i>).
</p>

<div class="blockquote">
<p>
(<i>Un silenzio</i>).
</p>
</div>

<p>
<span class="smcap">Cav.</span> (<i>ridendo</i>). Bene! Bravi!
</p>

<p>
<span class="smcap">Uff.</span> La nuit tous les chats sont gris.
</p>

<p>
<span class="smcap">Clara</span> (<i>con impeto</i>). Ecco! E decidereste della sorte di
un uomo con testimonianze così vaghe, incerte,
confuse?
</p>

<p>
<span class="smcap">Uff.</span> (<i>ad Andrea e al cavaliere</i>). Fate conto di fumar
tutti e due la pipa sopra una barile di polvere.
</p>

<p>
<span class="smcap">Cav.</span> Decidiamo...
</p>

<p>
<span class="smcap">Uff.</span> (<i>stringendosi nelle spalle</i>). Decidete voi. Io il modo
l’ho di finirla.
</p>

<p>
<span class="smcap">Clara</span> (<i>avvicinandosi a lui, spaventata</i>) Oh signore!
signore, vi prego...
</p>

<p>
<span class="smcap">Cav.</span> (<i>severo</i>). Cugina!
</p>

<p>
<span class="smcap">Uff.</span> E perchè no? (<i>attirandola a parte con un cenno</i>).
Una parolina fra noi. Caso mai... (<i>Abbassando la
voce</i>). Cercavo un nemico e ne trovo due. Come
vedi, li ho tutti e due nelle mani e potrei... Mi capisci?
Ma sono un buon ragazzo, dopo tutto; e ammetto
che infin dei conti il cavallo bianco portava
un sol cavaliero. Quindi (<i>con malizia</i>) se tu hai
qualche ragione di far preferenze...
</p>

<p>
<span class="smcap">Clara</span> (<i>attonita</i>). Non so... non comprendo...
</p>

<p>
<span class="smcap">Uff.</span> No? Diavolo! Te ne piglio uno, ma ti lascio l’altro.
Però bisogna scegliere.
</p>

<p>
<span class="smcap">Clara</span> (<i>dopo un momento, rabbrividendo</i>). Dio!
</p>

<p>
<span class="smcap">Uff.</span> Ça ne va pas?
</p>

<p>
<span class="smcap">Clara.</span> No, no, no, cerchiamo altro, ma questo no, questo
no, questo no!
</p>

<p>
<span class="pagenum" id="Page_188">[188]</span>
</p>

<p>
<span class="smcap">Uff.</span> Proviamo la sorte, vuoi?
</p>

<p>
<span class="smcap">Clara</span> (<i>si lascia andar seduta, e scuote dolorosamente la
testa</i>).
</p>

<p>
<span class="smcap">Uff.</span> (<i>pestando i piedi</i>). Sacredieu, quelle stupide affaire!
(<i>Voltandosi agli altri</i>). E come va in lungo, cittadini
cari; io non posso star qui in sempiterno! Il
regno della vera Libertà è pur quello della Clemenza.
Ed io voglio esserlo clemente. Vi dò mezz’ora per
intendervi. Va bene così? Quello a cui tocca, se
vorrà essere sbrigato sull’atto non avrà che a consegnarsi
al sergente, troverà tutto pronto in cortile.
(<i>Al sergente, accennando l’uscio di destra</i>). Tu
starai lì fuori con Malaise e Legrand. (<i>Ad Alban</i>).
Tu sotto con me, a servirmi, che muoio di fame. (A
quelli che restano). Saluto repubblicano, e che
l’Ente supremo vi illumini! (<i>Via seguito da Alban e
dai soldati</i>).
</p>

<h3>SCENA DICIASSETTESIMA.
<span class="smaller">Clara, Andrea, il Cavaliere di Priasco.</span></h3>

<p>
<span class="smcap">Cav.</span> (<i>andando da Andrea</i>) Ma voi siete matto, eh?!
</p>

<p>
<span class="smcap">Clara</span> (<i>alzandosi</i>). Vittorio! Non parlargli così.
</p>

<p>
<span class="smcap">Cav.</span> Matto, dico. Perchè mentire? Che cosa gli salta di
cacciarsi anche lui nell’imbroglio, col rischio di
farci moschettar tutti e due?
</p>

<p>
<span class="smcap">Andrea</span> (<i>volendo parlare</i>). Mi perdoni...
</p>

<p>
<span class="smcap">Cav.</span> Credete voi ch’io non sappia a quel che mi espongo?
</p>

<p>
<span class="smcap">Andrea.</span> No, signor mio.
</p>

<p>
<span class="smcap">Cav.</span> Sarò condotto in Francia, perderò i beni...
</p>

<p>
<span class="smcap">Andrea</span> (<i>con forza</i>) La vita!
</p>

<p>
<span class="smcap">Cav.</span> (<i>incredulo</i>). Ah!
</p>

<p>
<span class="smcap">Andrea.</span> Due mesi fa le cose sarebbero forse andate come
lei immagina. Ma oggi, oggi che la Repubblica è
vinta, morde e sbrana come una lupa arrabbiata.
</p>

<p>
<span class="smcap">Cav.</span> Dirò il mio nome, i miei titoli, le mie aderenze...
(<i>s’avvia come per uscire</i>).
</p>

<p>
<span class="pagenum" id="Page_189">[189]</span>
</p>

<p>
<span class="smcap">Andrea</span> (<i>opponendosi</i>). Se lei passa la soglia, casca nelle
mani dei soldati, e allora è finita.
</p>

<p>
<span class="smcap">Cav.</span> (<i>con impazienza</i>). Oh in nome di Dio!...
</p>

<p>
<span class="smcap">Andrea</span> (<i>opponendosi ancora</i>). La prego...
</p>

<p>
<span class="smcap">Clara.</span> Vittorio! Andrea! Non voglio vedervi l’un contro
l’altro così.
</p>

<p>
<span class="smcap">Andrea.</span> Non perdiamo tempo. O l’uno o l’altro, dunque...
</p>

<p>
<span class="smcap">Cav.</span> E vorreste andar voi?
</p>

<p>
<span class="smcap">Andrea.</span> O l’uno o l’altro! Pensiamo, qual dei due sacrifizi
è il più utile. Lei deve vivere. In questi momenti
ne ha il dovere: il suo nome rappresenta secoli
di onore, di valore, di gloria...
</p>

<p>
<span class="smcap">Cav.</span> (<i>con ironia</i>). È per questo che dovrei lasciarvi
assassinare al mio posto?!
</p>

<p>
<span class="smcap">Andrea</span> (<i>continuando</i>). Di là dal mare, vi è chi aspetta.
Il suo esilio sta per finire. Ricuperato il regno,
guai se non potrà chiamare a sè, stringersi intorno
tutti i fedeli, tutti gli amici! Lasci ch’io contribuisca
a conservargliene uno, e dei migliori. Sono
solo, signore, non ho famiglia, non ho nè speranze,
nè gioie, ed è così poca cosa la mia vita!...
(A Clara). Lo prego, m’aiuti lei a persuaderlo.
</p>

<p>
<span class="smcap">Clara</span> (<i>addoloratissima</i>). Io? Perchè? Non voglio perdervi,
io... Cerchiamo, cerchiamo, approfittiamo di
questo respiro... (<i>ai due che si scostano alquanto</i>).
Ma no! Venite qui, tutti e due, vicino a me... E cercate,
voialtri che siete uomini, che siete forti e coraggiosi.
Io soffro troppo, non posso pensare. (<i>Giungendo
le mani affannosamente</i>). Pregherò, ecco; pregherò
perchè non muoia nessuno.
</p>

<p>
<span class="smcap">Andrea</span> (<i>dolcemente, insistendo</i>). Ma se non mi spaventa
la morte! Vado alla pace, al riposo. E mi
porto nel cuore un conforto, così grande, così bello:
la certezza di vivere nella vostra memoria... (<i>Fa
due o tre passi verso l’uscio</i>).
</p>

<p>
<span class="smcap">Cav.</span> (<i>con autorità</i>). Fermo! Verranno a cercarci. Non
precipitiamo, qualche cosa sarà.
</p>

<p>
<span class="smcap">Clara</span> (<i>attaccandosi a queste parole</i>). È vero, è vero:
<span class="pagenum" id="Page_190">[190]</span>
aspettiamo. Chi sa! Chi lo sa cosa può accadere!
(<i>Dopo un silenzio, con un grido</i>). Vittorio! Andrea!
E... e se non venissero più?!
</p>

<p>
<span class="smcap">Cav.</span> (<i>sorpreso</i>). Perchè?
</p>

<p>
<span class="smcap">Clara.</span> Se l’uffiziale, o mosso a pietà, o che so io... non
so insomma, ci avesse lasciati così per... per darci
il modo...
</p>

<p>
<span class="smcap">Cav.</span> (<i>correndo al terrazzino</i>). Non è possibile!... Eh
no: guardate.
</p>

<p>
<span class="smcap">Clara</span> (<i>che lo ha seguito</i>). È vero! Sentinelle per tutto.
</p>

<p>
<span class="smcap">Cav.</span> (<i>indicando in lontano</i>). Se mai, la salvezza potrebbe
venir di là. Da Priasco.
</p>

<p>
<span class="smcap">Clara.</span> Sì, sì, un miracolo!
</p>

<p>
<span class="smcap">Cav.</span> I contadini mi amano, mi adorano. Pensate, se mi
sapessero qui, se avessi potuto avvertirli! (<i>Smaniando</i>).
Oh esser là, farli entrar nella macchia,
arrivare in silenzio fino al giardino, e piombar su
costoro come l’ira di Dio!
</p>

<p>
<span class="smcap">Andrea</span> (<i>senza levare gli occhi dal terrazzino, ha indietreggiato
fino all’uscio di destra. Apre pian piano;
impone silenzio ai soldati che si affacciano, saluta
Clara con uno sguardo, e scompare</i>).
</p>

<div class="blockquote">
<p>
(<i>Un silenzio</i>).
</p>
</div>

<p>
<span class="smcap">Clara</span> (<i>con un grido</i>). Dio!... Vittorio!
</p>

<p>
<span class="smcap">Cav.</span> (<i>scuotendosi</i>). Che c’è?
</p>

<p>
<span class="smcap">Clara.</span> Là, là! Guardate là (<i>con gesti febbrili</i>). No, più
sotto, in quell’ombra, tra gli alberi...
</p>

<p>
<span class="smcap">Cav.</span> (<i>attentissimo</i>). Vedo, vedo anch’io, ma...
</p>

<p>
<span class="smcap">Clara</span> (<i>ansiosamente</i>). Son loro?
</p>

<p>
<span class="smcap">Cav.</span> (<i>frenandosi</i>). No, <span class="smcap">Clara.</span>
</p>

<p>
<span class="smcap">Clara.</span> Eppure Priasco è là.
</p>

<p>
<span class="smcap">Cav.</span> Sì... ma non pensate. Non sperate. Guai!
</p>

<p>
<span class="smcap">Clara.</span> Aspettiamo, dunque. Aspettiamo... Non guardiamo
più... Chi sa, chi sa... (<i>Ritraendosi, coprendosi la
faccia con le mani</i>). Così... Vittorio, io prego, vuoi?
</p>

<p>
<span class="smcap">Cav.</span> (<i>con gli occhi fissi, pallido e grave</i>). Prega, prega.
</p>

<p>
<span class="smcap">Clara</span> (<i>dopo brevissima pausa</i>). Ebbene?
</p>

<p>
<span class="smcap">Cav.</span> Mah!
</p>

<p>
<span class="pagenum" id="Page_191">[191]</span>
</p>

<p>
<span class="smcap">Clara</span> (<i>premendosi il petto con le mani</i>). Muoio, sai.
Non sento più il cuore.
</p>

<p>
<span class="smcap">Cav.</span> Coraggio!
</p>

<p>
<span class="smcap">Clara.</span> E gli altri, e i nemici che fanno?
</p>

<p>
<span class="smcap">Cav.</span> Son tutti in cortile, quieti, sicuri... (<i>Sporgendosi</i>)
E che diamine c’è da veder in cortile?... (<i>Saltando
bruscamente in scena e guardando intorno</i>). Reviglio!
Reviglio!
</p>

<p>
<span class="smcap">Clara</span> (<i>cercando anch’essa</i>). Reviglio!
</p>

<p>
<span class="smcap">Cav.</span> (<i>indicando l’uscio</i>). È uscito di là. (<i>Vi corre</i>).
</p>

<p>
<span class="smcap">Clara</span> (<i>stringendosi a lui</i>). Vittorio no! Ti amo! Lo sai
che ti amo!
</p>

<p>
<span class="smcap">Cav.</span> Lasciami! Lasciami, ti dico. Non capisci che è perduto?
</p>

<div class="blockquote">
<p>
(<i>Una scarica da basso</i>).
</p>
</div>

<p>
<span class="smcap">Clara.</span> Ah!
</p>

<div class="blockquote">
<p>
(<i>Si guardano allibiti. Clara si lascia andar seduta e
nasconde il viso: il cavaliere le è vicino, immobile
e muto</i>).
</p>

<p>
<i>Un lungo silenzio poi un grido lontano: Qui vive?</i>
</p>

<p>
<i>Altro silenzio, altro grido: Aux armes! Aux armes!
Urli, spari, tumulto.</i>
</p>
</div>

<p>
<span class="smcap">Cav.</span> (<i>scuotendosi, fremente</i>). I nostri, Clara, i nostri!
Così va bene, per Dio! A noi! Tornerò, sai. (<i>Via
rapidamente</i>).
</p>

<h3>SCENA DICIOTTESIMA.
<span class="smaller">Clara, poi Don Rolando, Alban, Andrea.</span></h3>

<p>
<span class="smcap">Clara</span> (<i>si slancia come per seguire il cavaliere, si ferma,
va per affacciarsi al terrazzino, indietreggia inorridita
al pensiero di ciò che dovrebbe vedere. Percorre
la scena agitatissima, porgendo l’orecchio ai rumori
che si vanno allontanando</i>).
</p>

<p>
<span class="smcap">Don Rolando</span> e <span class="smcap">Alban</span> (<i>si presentano reggendo Andrea
pallido e disfatto</i>).
</p>

<p>
<span class="pagenum" id="Page_192">[192]</span>
</p>

<p>
<span class="smcap">Clara</span> (<i>raccapricciando come davanti a un’apparizione</i>).
Reviglio! Voi?... Vivo?
</p>

<p>
<span class="smcap">Rolando</span> (<i>ad Andrea</i>) Eccoci, ancora un passo; coraggio!
</p>

<p>
<span class="smcap">Alban.</span> Coraggio, sor Andrea (<i>a Clara</i>). È lui che ha
voluto venir su...
</p>

<p>
<span class="smcap">Andrea</span> (<i>alla presenza di Clara cerca di reggersi, di riprendere
le forze</i>).
</p>

<p>
<span class="smcap">Clara</span> (<i>avanzando rapidamente una poltrona</i>). Qui,
presto, adagiatelo qui.
</p>

<p>
<span class="smcap">Alban</span> e <span class="smcap">Don Rolando</span> <i>vi adagiano Andrea</i>.
</p>

<p>
<span class="smcap">Andrea</span> (<i>vi si abbandona, chiudendo gli occhi</i>).
</p>

<p>
<span class="smcap">Clara</span> (<i>spaventata</i>). Muore! Muore!
</p>

<p>
<span class="smcap">Rolando.</span> No, no: la volontà lo tien vivo, ma per un
miracolo. Non l’abbiamo salvato che dall’ultimo
colpo, dal colpo di grazia. Son io che ho avvertito
i contadini, che li ho guidati...
</p>

<p>
<span class="smcap">Alban.</span> Si battono al ponte.
</p>

<p>
<span class="smcap">Clara.</span> Silenzio!
</p>

<p>
<span class="smcap">Andrea</span> (<i>ha riaperto gli occhi, languidamente. Vede
Clara, si agita, vorrebbe rialzarsi</i>).
</p>

<p>
<span class="smcap">Clara.</span> No, Andrea, vi prego. State tranquillo, state
calmo...
</p>

<p>
<span class="smcap">Andrea</span> (<i>la guarda fissamente, come per esprimere un
pensiero, un desiderio ardentissimo</i>).
</p>

<p>
<span class="smcap">Clara</span> (<i>indovinando ad un tratto</i>). Laggiù si battono,
avete detto? Don Rolando, laggiù pure occorre l’opera
vostra. Qui basto io.
</p>

<p>
<span class="smcap">Rolando</span> (<i>s’inchina e parte, seguìto da Alban</i>).
</p>

<p>
<span class="smcap">Clara</span> (<i>facendosi anche più vicina ad Andrea</i>). Sono
qui con voi. Siamo soli...
</p>

<p>
<span class="smcap">Andrea</span> (<i>vorrebbe parlare, fa vani sforzi per articolare
le sillabe</i>).
</p>

<p>
<span class="smcap">Clara.</span> Mio povero Andrea... (<i>accostando l’orecchio per
afferrare le parole</i>). Sì, sì, v’intendo, sapete. Ho capito.
Non ci separeremo più, è questo che volete?
Guarirete, e poi sempre qui, sempre con noi, sempre
con me. Siete contento?
</p>

<p>
<span class="pagenum" id="Page_193">[193]</span>
</p>

<p>
<span class="smcap">Andrea</span> (<i>scuote il capo con un sorriso tristissimo, si
lascia ricadere all’indietro</i>).
</p>

<p>
<span class="smcap">Clara.</span> Sempre con me, Andrea... Guardatemi... Coraggio,
coraggio, ancora una parola! (<i>Chinandosi e cogliendo
un mormorio appena intelligibile</i>). Ah! la
memoria? Oh sì, nel cuore di tutti la vostra memoria.
Come un fratello, per lui che avete salvato,
e per me un amico, un grande, un dolcissimo amico.
Ricorderò tutto, Andrea, tutto, ve lo prometto. (<i>Con
la mano al petto</i>). Ho tutto qui, nell’anima, per
sempre, per sempre, per sempre!
</p>

<p>
<span class="smcap">Andrea</span> (<i>si protende a lei col volto sereno, con gli occhi
sfavillanti di gioia, stendendo avidamente le mani</i>).
</p>

<p>
<span class="smcap">Clara</span> (<i>gli porge la destra</i>).
</p>

<p>
<span class="smcap">Andrea</span> (<i>la prende, la stringe fra le sue con passione;
abbassa lentamente il capo come per posarvi le
labbra e rimane immobile</i>).
</p>

<div class="blockquote">
<p>
(<i>Un silenzio</i>).
</p>
</div>

<p>
<span class="smcap">Clara</span> (<i>ad un tratto si scuote, getta un grido e si ritrae
rapidissima. Dopo un momento, ricomponendosi, si
riaccosta in atto d’infinita pietà</i>).
</p>

<p class="pad2 center large">
<span class="smcap">Cala la tela.</span>
</p>

<div class="chapter">
<p>
<span class="pagenum" id="Page_195">[195]</span>
</p>

<h2 id="oretta">MADONNA ORETTA
<span class="smaller">COMMEDIA.</span></h2>
</div>

<div class="break-before">
<p>
<span class="pagenum" id="Page_196">[196]</span>
</p>

<h3><i>PERSONAGGI.</i></h3>
</div>

<ul>
<li><span class="smcap">Madonna Oretta.</span></li>
<li><span class="smcap">Messer Bernabò.</span></li>
<li><span class="smcap">Un Monaco</span> <i>dell’ordine di San Benedetto</i></li>
<li><span class="smcap">Giannucolo</span>, <span class="smcap">Gabriotto</span>, <span class="smcap">Masetto</span>, <i>contadini.</i></li>
<li><span class="smcap">Minghina</span>, <span class="smcap">Pinuccia</span>, <i>contadine.</i></li>
<li><span class="smcap">Ginevra</span>, <span class="smcap">Costanza</span>, <i>damigelle di Oretta.</i></li>
<li><span class="smcap">Macheruffo.</span>, <i>scudiere di Bernabò.</i></li>
</ul>

<p>
<i>Cacciatori e famigli, contadini e contadine.</i>
</p>

<p>
<span class="pagenum" id="Page_197">[197]</span>
</p>

<div class="blockquote">
<p>
<i>Le falde d’un poggio coronato di mura merlate, sopra
cui si mostrano comignoli, rocche di camini, alte torri
imbertescate. Al basso il terreno è incolto, ineguale,
sparso d’alberi, d’arbusti e di pruni, indizio di bosco
vicino. È un mattino sul finire di maggio; apparisce
l’aurora, e lo splendore cresce al crescere del giorno.</i>
</p>
</div>

<div class="blockquote">
<p>
(<i>Giannucolo è sdraiato sull’erba a sinistra: ha la testa
nuda, un farsetto rappezzato, calze intere allacciate
al farsetto e fornite di suole sotto le piante dei
piedi. — Entrano Masetto e Gabriotto dalla destra:
portano cappelli gualciti, camiciotti biancastri e
brache strette: tutti e due sono muniti di falci fienaie.
Vengono dietro Pinuccia e Minghina con le
cottardite alzate e fermate ai fianchi: l’una ha un
rastrello, l’altra un forchetto</i>).
</p>
</div>

<p>
<span class="smcap">Masetto</span> (<i>indicando Giannucolo</i>). Oh guarda chi vedo!
</p>

<p>
<span class="smcap">Gabriotto.</span> Domine fallo tristo: dormire a quest’ora! In
tempo di fienagione!
</p>

<p>
<span class="smcap">Minghina.</span> Ohimè! Egli ha passato la notte a ciel sereno.
</p>

<p>
<span class="smcap">Pinuccia.</span> È un gran dorminterra! Un gran dorminterra!
</p>

<p>
<span class="smcap">Masetto.</span> E quando non dorme, va poltroneggiando ch’è
una vergogna.
</p>

<p>
<span class="pagenum" id="Page_198">[198]</span>
</p>

<p>
<span class="smcap">Minghina.</span> La colpa non è sua, se è divenuto balordo:
l’hanno stregato.
</p>

<p>
<span class="smcap">Masetto.</span> Aspetta, aspetta, ch’io gli fo lo scongiuro. (<i>Fa
un fischio acutissimo</i>).
</p>

<p>
<span class="smcap">Giannucolo.</span> (<i>si leva a sedere e li guarda di traverso</i>).
</p>

<p>
<span class="smcap">Masetto.</span> Leva su, dormiglione: che il fien di maggio
è maturo.
</p>

<p>
<span class="smcap">Giannucolo.</span> Va alla malora tu e il tuo fieno! (<i>Si rimette
a giacere</i>).
</p>

<div class="blockquote">
<p>
(<i>Suoni confusi in lontananza</i>).
</p>
</div>

<p>
<span class="smcap">Gabriotto.</span> Giannucolo, hai da sapere che il signore è
già in caccia. Non senti i corni? Se ti coglie, stai
fresco.
</p>

<p>
<span class="smcap">Pinuccia.</span> Guai a chi non lavora!
</p>

<p>
<span class="smcap">Minghina.</span> Deh, sventurato, non ti conosci tu? Non consideri
che sei lavoratore dei campi? E vai vagabondando
come trasognato, che i fanciulli ti verranno
oggi mai dietro co’ sassi!
</p>

<p>
<span class="smcap">Giannucolo.</span> (<i>non risponde e fa una spallacciata</i>).
</p>

<p>
<span class="smcap">Masetto</span> (<i>prende una manciata di terra e gliela butta
come va, va</i>). Su, ghiro!
</p>

<p>
<span class="smcap">Gabriotto</span> (<i>gli getta un ramoscello secco</i>). Su ghiro,
tasso, marmotta!
</p>

<p>
<span class="smcap">Pinuccia.</span> (<i>con voce strillente</i>). Su su su!
</p>

<p>
<span class="smcap">Giannucolo.</span> (<i>si leva in piè</i>). Che male vi ho fatto? Non
vi ho fatto niente. Come potete divertirvi a noiare
uno che non vi ha fatto niente? Lasciatemi stare,
che sarà meglio per voi.
</p>

<p>
<span class="smcap">Gabriotto</span>, <span class="smcap">Masetto</span> e <span class="smcap">Pinuccia.</span> (<i>continuano a sghignazzare
e a fare atti di spregio</i>). Su su su!
</p>

<p>
<span class="smcap">Giannucolo.</span> (<i>stringendo le pugna</i>) Io non so a che mi
tengo...
</p>

<p>
<span class="smcap">Minghina.</span> Zitti!... Zitti, vi dico: ecco un benedettino.
</p>

<div class="blockquote">
<p>
(<i>Un monaco bianco appare nel fondo, e si avanza
lentamente esaminando certe erbe che poi mette in
una sporta. I contadini e le contadine gli fanno
riverenza</i>).
</p>
</div>

<p>
<span class="smcap">Monaco.</span> Pace, pace, fratelli miei. Nega la pace a sè, chi
<span class="pagenum" id="Page_199">[199]</span>
la nega altrui. È nemico di sè medesimo, chi vuole
per nemico il prossimo suo. Perchè altercate?
</p>

<p>
<span class="smcap">Gabriotto.</span> (<i>indicando Giannucolo.</i>). Perchè costui non
vuol venire al lavoro.
</p>

<p>
<span class="smcap">Masetto.</span> E il maggese è maturo.
</p>

<p>
<span class="smcap">Gabriotto.</span> Una scossa d’acqua può mandarcelo a male.
</p>

<p>
<span class="smcap">Giannucolo.</span> (<i>se ne sta in silenzio con la testa bassa</i>).
</p>

<p>
<span class="smcap">Monaco</span> (<i>con severità pacata</i>). Che non rispondi, figliuol
mio? Che non di’ qualche cosa? Sei tu divenuto
mutolo vedendomi?
</p>

<p>
<span class="smcap">Giannucolo.</span> (<i>confuso</i>). Non so...
</p>

<p>
<span class="smcap">Monaco.</span> Parla liberamente.
</p>

<p>
<span class="smcap">Giannucolo.</span> Non posso più attendere a nessuna cosa,
chè mi par d’avere tutto il mondo addosso.
</p>

<p>
<span class="smcap">Gabriotto.</span> (<i>sogghignando</i>). Sonno mena sonno.
</p>

<p>
<span class="smcap">Masetto.</span> Un sonno tira l’altro.
</p>

<p>
<span class="smcap">Pinuccia.</span> Un uomo ozioso è il capezzale del diavolo.
</p>

<p>
<span class="smcap">Minghina.</span> Padre riverito, io com’io dico che qualcuno
gliel’ha fatta.
</p>

<p>
<span class="smcap">Monaco.</span> Parla chiaro.
</p>

<p>
<span class="smcap">Minghina.</span> Qualcuno, cioè una strega o uno stregone.
Basta una parola, un gesto, un’occhiata per legare
un uomo che non sia più libero nè della mente nè
del corpo. Voi le sapete queste cose?
</p>

<p>
<span class="smcap">Monaco</span> (<i>crollando il capo</i>). Di presente non pare vi
siano maliarde in questo paese.
</p>

<p>
<span class="smcap">Pinuccia.</span> Vengono di fuori via.
</p>

<p>
<span class="smcap">Minghina.</span> Vengono di fuori via. Ier sera, al tramonto,
ero nell’orto. Che è che non è, cala giù una vecchiaccia
bruna e magra e pelosa, fruga nella salvia,
ghermisce un rospo e frr, risale su pei nuvoli!
</p>

<p>
<span class="smcap">Masetto.</span> Ier notte, entrando nella stalla per abbeverare
la vacca, ho visto un folletto rannicchiato nella
greppia: uno di quei folletti che amano il caldo e
temono il freddo.
</p>

<p>
<span class="smcap">Gabriotto.</span> Venerdì mattina, un caprone forestiero s’è
cacciato tra il mio gregge, nabissando e cozzando
alla maledetta. E mi ha stroppiata uno pecora.
</p>

<p>
<span class="pagenum" id="Page_200">[200]</span>
</p>

<p>
<span class="smcap">Pinuccia.</span> E quante galline nere non son nate quest’anno!
</p>

<p>
<span class="smcap">Monaco</span> (<i>infastidito</i>). E chetatevi un po’!... Domani verrò
al borgo col nostro esorcista, e qualcosa si farà.
Orsù, andate a falciare, andate a falciare.
</p>

<p>
<span class="smcap">Gabriotto.</span> Andiamo, che si fa tardi.
</p>

<p>
<span class="smcap">Monaco</span> (<i>a Giannucolo</i>). Rimanti con me.
</p>

<div class="blockquote">
<p>
(<i>I contadini e le contadine se ne vanno, discorrendo
animatamente</i>).
</p>
</div>

<p>
<span class="smcap">Giannucolo.</span> (<i>sta immobile, in atto di chi aspetta</i>).
</p>

<p>
Monaco (<i>avvicinandosi</i>). Io sono medico in cirugia, abbi
fiducia in me. (<i>Lo guarda fissamente, tenendolo
per il braccio in quella parte dove i medici cercano
il polso</i>). Tu non mi sembri infermo. Però
questa impossibilità d’attendere alle solite occupazioni
può essere principio d’infermità. (<i>Pensando</i>).
Anche l’anima s’inferma, quando per vizio o per
colpa perde fermezza e si mette sul pendio del
male. Hai tu fatto bene l’esame della tua coscienza?
Quanto tempo è che non ti sei confessato?
</p>

<p>
<span class="smcap">Giannucolo.</span> La mia usanza era di confessarmi ogni mese
almeno una volta...
</p>

<p>
<span class="smcap">Monaco.</span> Intendo: era ma non è più. Or mi di’, figliuol
mio, hai tu detto male d’altrui?
</p>

<p>
<span class="smcap">Giannucolo.</span> Padre mio, mai.
</p>

<p>
<span class="smcap">Monaco.</span> Tolte dell’altrui cose?
</p>

<p>
<span class="smcap">Giannucolo.</span> Mai.
</p>

<p>
<span class="smcap">Monaco.</span> Fatta testimonianza falsa richiesto o non richiesto?...
Sei tu stato bestemmiatore di Dio semplicemente
o ereticalmente?... Bevitore, giocatore,
mettitore di malvagi dadi?
</p>

<p>
<span class="smcap">Giannucolo.</span> Padre mio, no.
</p>

<p>
<span class="smcap">Monaco.</span> Nel peccato della gola hai tu dispiaciuto a Dio?
</p>

<p>
<span class="smcap">Giannucolo.</span> Vivo di pane e di acqua.
</p>

<p>
<span class="smcap">Monaco.</span> Hai tu offeso i tuoi genitori con l’opere o con
le parole?
</p>

<p>
<span class="smcap">Giannucolo.</span> Son solo al mondo.
</p>

<p>
<span class="smcap">Monaco.</span> Dimmi, in avarizia hai tu peccato? Tenuto
<span class="pagenum" id="Page_201">[201]</span>
quello che tu tener non dovevi? Desiderato più che
il convenevole?
</p>

<p>
<span class="smcap">Giannucolo</span> (<i>sotto voce, quasi senza volerlo</i>). — Ecco
il mio male! Un desiderio...
</p>

<p>
<span class="smcap">Monaco.</span> Un desiderio folle, occulto, focoso? Vi sono
desideri che struggono i giovani come il fuoco
strugge la cera. Tu sei ammalato nell’anima. Perchè
non ti raccomandi a Dio?
</p>

<p>
<span class="smcap">Giannucolo.</span> Che mi guarisca? Ma io non voglio guarire.
Il mio male è la più cara cosa ch’io abbia al
mondo. Non posso, per il tormento che mi dà, nè
mangiare, nè dormire; spesso sono come fuori di
me; e pure non vorrei tornare quel di prima. Vorrei
solamente imbattermi in qualcuno che mi soccorresse
di consigli. Io non so niente di niente, sono
un povero idiota, ma assetato di sapere. Chi mi
può dire come si compongono i beveraggi, i filtri
di cui ho sentito parlare? Dove si trovano i talismani
che arrestano gli effetti ordinari delle cose, o cambiano
la condizione degli uomini? È egli vero che
per via d’incantesimi uno può diventar bello come
messer lo arcangelo, o ricco, nobile, potente come
un reale di Francia? Che occorre per ottenere tali
effetti? Un patto segreto? Un sacrifizio di sangue?
Rinunziare a dieci, a venti anni di vita? Alla salute
dell’anima?
</p>

<p>
<span class="smcap">Monaco</span> (<i>si mette ancor più attento</i>). Di’ sicuramente,
che, il ver dicendo, nè in confessione nè fuor di
confessione si peccò giammai.
</p>

<p>
<span class="smcap">Giannucolo.</span> Sabato, su la mezzanotte, vincendo ogni
pauroso pensiero, sono salito fino al gran castagno
di Ripalta. Il lume della luna rischiarava torno
torno il terreno, riarso dalle ridde, dai bagordi,
dagli accoppiamenti infernali...
</p>

<p>
<span class="smcap">Monaco</span> (<i>ansioso</i>) E che cosa hai veduto? Di’ liberamente...
Sotto sigillo di confessione. Che ti è accaduto?
</p>

<p>
<span class="smcap">Giannucolo</span> (<i>ristringendosi nelle spalle</i>). Nulla.
</p>

<p>
<span class="pagenum" id="Page_202">[202]</span>
</p>

<p>
<span class="smcap">Monaco</span>. Il tuo Creatore ti ha aiutato, ti ha risparmiato
la vista della mala cosa.
</p>

<p>
<span class="smcap">Giannucolo</span>. Ma io ero pronto a tutto...
</p>

<p>
<span class="smcap">Monaco</span>. Chetati, sciagurato! Tu sei ammalato nell’anima,
cioè posseduto nell’anima da uno spirito malefico.
Or bene a tre capi si riduce ogni sorta di
maleficio: a maleficio ostile, sonnifero e amatorio.
(<i>Piantandogli in faccia due occhi scrutatori</i>). Il
più terribile è il maleficio amatorio, per cui il
demonio eccita verso alcuno una passione, un travaglio
amoroso così violento che è veramente un
furore.
</p>

<p>
<span class="smcap">Giannucolo</span>. Non è un furore, padre mio, è piuttosto
un languore.
</p>

<p>
<span class="smcap">Monaco</span>. Languor possente d’amore che rende languente
la vita.
</p>

<p>
<span class="smcap">Giannucolo</span>. Non so che mi fare nè che dire...
</p>

<p>
<span class="smcap">Monaco</span>. Guardiamo come si rimedia. Ma il rimedio non
s’ha dalle mie ampolle.
</p>

<p>
<span class="smcap">Giannucolo</span> (<i>tentennando mollemente il capo</i>). Il rimedio
vince il male, e io...
</p>

<p>
<span class="smcap">Monaco</span>. Taci. Io ti condurrò al monastero, dinanzi al
nostro abate, il quale è monaco antico, di santissima
vita, gran maestro in iscrittura, di molto più sottile
intendimento che tutti noi. Tu esporrai ogni
cosa. Egli ti parlerà per religione, per fisica, per
filosofia; farà sì che l’eccesso del tuo umore non
trapassi in insania. Dopo t’inchinerai alla testa di
san Clemente, la reliquia insigne che venne d’oltremare.
Dopo ancora tu visiterai la nostra dimora,
aperta a quanti hanno sperimentato i pericoli del
mondo; fidato rifugio dei pentiti, dei tribolati, dei
perseguitati. Fuori è come un palagio, dentro le
celle sono anguste e disadorne. Il nostro monastero
ha possanza e ricchezze al pari di un piccolo stato;
ha poderi in monte e terre in piano, giurisdizioni,
dominii e signorie; riceve largizioni e doni solenni
d’oro, d’argento e di gemme... Noi monaci passiamo
<span class="pagenum" id="Page_203">[203]</span>
la vita tra le orazioni, i digiuni, le battiture, i cilizi;
ci obblighiamo con voto a vivere poveri; le
parole «questo è mio» non si pronunziano mai:
sicchè pochi giorni or sono fu negata la santa sepoltura
a un confratello, morto con due monete nascoste
sotto le ascelle... Ognuno di noi, oltre ai suoi doveri,
ha il suo ufficio: chi studia le antiche memorie,
chi minia pergamene, chi riscuote i tributi,
chi provvede al refettorio, chi accoglie i pellegrini...
Tutti c’inebriamo di sacrifizio: e da quest’ebrezza,
congiunta alla concordia degli animi, alla pace degli
atti, scaturisce la forza della nostra comunità. Uomini
in altissimo stato ambiscono d’esser chiamati
nostri fratelli; vicini a morte prendono l’abito, supplicano
d’esser sepolti nella nostra chiesa perchè
la preghiera vegli sulle ceneri loro in sempiterno.
Vieni meco, e vedrai...(<i>S’interrompe</i>). Oh, guarda
come scordavo il mio ufficio! Sono medico, io: e
bisogna che colga l’atropo medicinale e l’erba morella
mentre la rugiada bagna ancora la terra. Non
t’incresca d’aspettare un poco: ripasserò per questo
sentiero. (<i>Si allontana lentamente</i>).
</p>

<div class="blockquote">
<p>
(<i>Giannucolo si aggira qualche tempo tutto agitato, poi
si avvia a sinistra. — Il luogo sta vuoto un momento. — Madonna
Oretta entra dalla destra: porta
una leggera ghirlanda di rose selvatiche sul capo
biondissimo: è vestita d’uno sciamito rosato strettissimo
dalla cintola in su e da indi in giù largo,
e lungo fino ai piedi: ha una leggiadra cinturetta
d’argento con una bella borsa: la mano destra
nuda, la sinistra coperta con un guanto da falco.
Le fanno compagnia Ginevra e Costanza, tutte e
due in guarnacca succinta, con velo in capo</i>).
</p>
</div>

<p>
<span class="smcap">Oretta</span> (<i>piena di corruccio</i>). Ma dove, dove si sarà
cacciato quel falco? Io non comprendo. Lo lascio
andare sur una lodola, così per provare, e la prende.
Lo lascio andare sur un’altra, e vola in alto, in
alto, e tanto lontano che lo perdo di vista!
</p>

<p>
<span class="pagenum" id="Page_204">[204]</span>
</p>

<p>
<span class="smcap">Ginevra</span>. Io l’ho veduto fin qui...
</p>

<p>
<span class="smcap">Costanza</span>. Soleva esser tanto maniero!
</p>

<p>
<span class="smcap">Oretta</span> (<i>battendo i piedi in terra</i>). E invano l’ho chiamato
al pugno!
</p>

<p>
<span class="smcap">Ginevra</span>. L’ho veduto fin qui. Non è che uno smeriglio,
ma moveva l’ali come un falcon pellegrino...
</p>

<p>
<span class="smcap">Oretta</span> (<i>con moti d’impazienza</i>). Ha tutti i segni d’un
pellegrin naturale: gli occhi, il becco, gli artigli,
le penne maestre, le piume... Tutto, meno la nobiltà!
Se lo ritrovo, lo tratto come un falcon villano.
Giuro che lo piglio per i geti, lo percuoto a
un albero, e lo butto a un can da pagliaio!
</p>

<p>
<span class="smcap">Costanza</span>. Madonna, siete troppo crucciosa!
</p>

<p>
<span class="smcap">Oretta</span> (<i>fra’ denti</i>). Dio faccia che lo ritrovi!
</p>

<p>
<span class="smcap">Ginevra</span>. Lo ritroveremo. Non può andar perduto. Non
ha gli scudetti ai piedi, e i sonagli d’argento smaltati
con l’arme del signore?
</p>

<p>
<span class="smcap">Costanza</span>. Zitta! che mi par di sentirli i sonagli. (<i>Sta in
orecchi</i>).
</p>

<p>
<span class="smcap">Oretta</span>. Non è suon di sonagli.
</p>

<p>
<span class="smcap">Costanza</span>. È suono argentino, madonna, è suono argentino!
Torniamo addietro, che siamo venute troppo
oltre. Chi sa! forse si è ravveduto, il cattivo; e,
mentre noi cerchiamo di lui, egli cerca di noi.
</p>

<div class="blockquote">
<p>
(<i>Ginevra e Costanza tornano dalla parte per la quale
sono venute. — Oretta continua a guardare in su,
aguzzando la vista e facendosi schermo della mano. — Giannucolo
rientra dalla sinistra, la vede e rimane
come estatico</i>).
</p>
</div>

<p>
<span class="smcap">Oretta</span> (<i>voltandosi a lui</i>). Vieni dal bosco? Hai tu visto
il mio falco, posato in vetta a qualche albero? È
uno smeriglio piccino e leggero... Di’ tosto, di’ tosto.
Perchè mi guati come un tralunato?
</p>

<p>
<span class="smcap">Giannucolo</span> (<i>si scuote, accenna di no</i>).
</p>

<p>
<span class="smcap">Oretta</span> (<i>si rivolge indietro per partire</i>).
</p>

<p>
<span class="smcap">Giannucolo</span> (<i>sopraffatto da un sentimento irresistibile</i>).
Madonna!
</p>

<p>
<span class="smcap">Oretta</span> (<i>fermandosi</i>). Che vuoi tu?
</p>

<p>
<span class="pagenum" id="Page_205">[205]</span>
</p>

<p>
<span class="smcap">Giannucolo</span>. Se posso fare alcuna cosa che vi levi dalla
noia che avete, ditemelo e lo farò volentieri. Volete
che vi cerchi un altro falchetto? Io so trovare nidi
e nidiaci. A tre miglia di qui, dove nasce il nostro
fiume, vi sono dirupi che par che vadano in abisso.
Là nascono falchi piccoletti e di piumaggio gentile,
ma onorati, superbi e di grande ardimento;
hanno voglie guerriere e fanno preda piombando
dall’alto. Io li credo dei migliori del mondo. Comandate.
</p>

<p>
<span class="smcap">Oretta</span> (<i>lo guarda in faccia e dà in una risata</i>). Che
occhi mi fai! Gli occhi d’un barbagianni al sole.
</p>

<p>
<span class="smcap">Giannucolo</span>. Madonna, sì: io sono un barbagianni e
voi siete il sole.
</p>

<p>
<span class="smcap">Oretta</span> (<i>gaiamente</i>). Oh! oh! tu parli come un uom di
corte!
</p>

<p>
<span class="smcap">Giannucolo</span> (<i>facendosi ardito</i>). I barbagianni s’inchiodano
sugli usci a scongiuro di danno e pericolo.
Fatemi inchiodare sull’uscio della vostra camera e
beato me!
</p>

<p>
<span class="smcap">Oretta</span>. Tu parli come un cavaliere di scudo!
</p>

<p>
<span class="smcap">Giannucolo</span>. Dico quel che mi detta il cuore.
</p>

<div class="blockquote">
<p>
(<i>Suoni di corno e voci non troppo lontane</i>).
</p>
</div>

<p>
<span class="smcap">Oretta</span> (<i>attenta a udire</i>). Messer Bernabò caccia un lupo
con la muta dei bracchi. Senti: harlaù, harlaù,
harlaù... (<i>bruscamente</i>). E ora dove si saranno riposte
le mie damigelle, che non tornano più? (<i>si
incammina a destra</i>).
</p>

<p>
<span class="smcap">Giannucolo</span> (<i>seguendola a mani giunte</i>). Deh, io ve ne
prego, servitevi di me. Ogni cosa che a grado vi sia,
io m’ingegnerò di fare. Sarò sempre vostro fedele,
ubbidiente ai vostri comandamenti, per la vita e
per la morte...
</p>

<p>
<span class="smcap">Oretta.</span> E che vuoi ch’io faccia di te?
</p>

<p>
<span class="smcap">Giannucolo</span> (<i>guardandola con un’aria di aspettazione
supplichevole</i>). Fatemi quel bene che potete.
</p>

<p>
<span class="smcap">Oretta</span> (<i>con derisione</i>). Vuoi che ti elegga mio maggiordomo
o mio gran siniscalco?
</p>

<p>
<span class="pagenum" id="Page_206">[206]</span>
</p>

<p>
<span class="smcap">Giannucolo</span> (<i>ferito</i>). Madonna!
</p>

<p>
<span class="smcap">Oretta.</span> Per alcun caso, avresti tu già servito alla tavola
d’un signore, o governato cavalli, o custodito cani,
o addestrato e conciato uccelli di rapina?
</p>

<p>
<span class="smcap">Giannucolo</span> (<i>scuote la testa</i>).
</p>

<p>
<span class="smcap">Oretta.</span> Adunque non puoi fare il servitore, nè il palafreniere,
nè il canattiere, nè lo strozziere. (Dopo
una breve pausa) Quando sono i freddi grandissimi
e ogni cosa è piena di ghiaccio e di neve, nel castello
occorrono canti, suoni, spettacoli per alleviare
la noia... Sai tu per avventura motteggiare,
dialogare, novellare in latino o in volgare? Sei tu
costumato e ben parlante?
</p>

<p>
<span class="smcap">Giannucolo.</span> Madonna, io son uom materiale.
</p>

<p>
<span class="smcap">Oretta</span> (<i>crudamente</i>). Hai tu appreso a sonare di viola,
a trovare e cantare imprese d’armi e d’amori?... Potresti
tu giocar coi coltelli, ingoiare le spade,
spiccar salti oltremaravigliosi?
</p>

<p>
<span class="smcap">Giannucolo.</span> Non ho mai esercitato arti da sollazzo, signora.
</p>

<p>
<span class="smcap">Oretta.</span> Non puoi esser menestrello, non puoi essere
giullare. Se tu fossi mutolo, nano, gobbo o almen
contraffatto, potresti vestir di vergato, e sostituire
Felisotto buffone, che invecchia e comincia a pigliar
malinconia: ma tu hai buon aspetto, il tuo fare non
è buffonesco, nè tale da muovere a riso.
</p>

<p>
<span class="smcap">Giannucolo</span> (<i>prontissimamente</i>). Ma io son folle, madonna;
non ve ne siete avveduta?
</p>

<p>
<span class="smcap">Oretta</span> (<i>lo squadra ben bene</i>). Tu non mi sembri svanito
di senno.
</p>

<p>
<span class="smcap">Giannucolo.</span> Ho levato alto il viso, e ho guatato tanto
in cielo, che ho perduto la terra.
</p>

<p>
<span class="smcap">Oretta.</span> Come dire che ti perdi in vani pensieri?
</p>

<p>
<span class="smcap">Giannucolo.</span> Ho posto tutto il mio animo e tutto il ben
mio in una stella, la quale passa di bellezza millanta
altre che si vedon lassù.
</p>

<p>
<span class="smcap">Oretta</span> (<i>ridendo</i>). Oh! oh! questo è molto bel cominciamento.
</p>

<p>
<span class="pagenum" id="Page_207">[207]</span>
</p>

<p>
<span class="smcap">Giannucolo.</span> A niun’altra cosa posso pensare se non al
mio altissimo amore.
</p>

<p>
<span class="smcap">Oretta.</span> Per certo che non sei in buon senno. Che dunque
fai?
</p>

<p>
<span class="smcap">Giannucolo.</span> Io temo forte che non vi sia noia s’io dico
altro.
</p>

<p>
<span class="smcap">Oretta.</span> Di’ tosto, ch’io ho vaghezza di nuove cose.
</p>

<p>
<span class="smcap">Giannucolo.</span> Appena è notte, comincio per la campagna
a vagare, fissando il cielo, e dicendo a tutta voce: — Madama
stella, madama stella, usa in me la tua
crudeltà e fammi morire. Ma sappi che se appresso
la morte s’ama, non mi rimarrò d’amarti.
</p>

<p>
<span class="smcap">Oretta.</span> Ma ella niente di queste cose, nè di te si cura?
</p>

<p>
<span class="smcap">Giannucolo.</span> Pare a me che da quella una soavità si
muova, e discenda; la quale mi riempie d’un piacere
mai da me non provato.
</p>

<p>
<span class="smcap">Oretta.</span> Ma la tua infima condizione umana non ti lascia
pigliare niuna speranza di lieto fine.
</p>

<p>
<span class="smcap">Giannucolo.</span> La fortuna assai sovente gli oscuri ad alto
leva, a basso lasciando i chiarissimi.
</p>

<p>
<span class="smcap">Oretta.</span> E in che speri? Forse in qualche occulta operazion
negromantica?
</p>

<p>
<span class="smcap">Giannucolo.</span> Sommamente desideravo di vederla più da
vicino; e l’ho veduta!
</p>

<p>
<span class="smcap">Oretta</span> (<i>dando in uno scoppio di risa</i>). Che è ciò che
tu di’? Come hai tu fatto?
</p>

<p>
<span class="smcap">Giannucolo.</span> Ho veduto colei che per me è più che una
stella. (<i>Pigliando fervore</i>). L’ho veduta e la vedo,
e sento tanto piacere nell’animo che appena so dove
io mi sia.
</p>

<p>
<span class="smcap">Oretta</span> (<i>con sembiante altero, con uno sguardo che
ammonisce</i>). Guarda quel che tu parli.
</p>

<p>
<span class="smcap">Giannucolo.</span> Ancor mezza parola...
</p>

<p>
<span class="smcap">Oretta.</span> Non intendo il tuo coperto parlare.
</p>

<p>
<span class="smcap">Giannucolo.</span> Parlerò aperto...
</p>

<p>
<span class="smcap">Oretta.</span> Non più, che ora mi è fastidio a udire. (<i>Dà
addietro e gli butta una moneta</i>). To’ questo, mentecatto,
e va via.
</p>

<p>
<span class="pagenum" id="Page_208">[208]</span>
</p>

<p>
<span class="smcap">Giannucolo</span> (<i>mettendo il piede sulla moneta</i>). Madonna,
la giovinezza è sottoposta alle forze e alle leggi
d’amore; le quali sono di maggior potenza che tutte
le altre.
</p>

<p>
<span class="smcap">Oretta</span> (<i>tutta nel viso cambiata</i>). Conosco quanto possono,
e so pure che non una volta ma molte hanno
condotto i pazzi temerari ad asprissimo gastigo!
</p>

<p>
<span class="smcap">Giannucolo.</span> E così sia. Usate in me la vostra crudeltà,
fatemi martoriare, fatemi morire...
</p>

<p>
<span class="smcap">Oretta.</span> Poni una statua di cera della tua grandezza dinanzi
alla figura di messer santo Nicola, per i meriti
del quale io ti faccio grazia. E fa ch’io non
ti rivegga più in questi luoghi.
</p>

<p>
<span class="smcap">Giannucolo</span> (<i>con dolorosa voce</i>). Mercè per Dio e per
pietà! Voi mi date d’un coltello al cuore...
</p>

<p>
<span class="smcap">Oretta</span> (<i>fieramente adirata</i>). Levatimi dinanzi, can fastidioso
che tu se’! (<i>Volta le spalle e si avvia a
sinistra</i>).
</p>

<p>
<span class="smcap">Giannucolo</span> (<i>con gli occhi lampeggianti e come uscito
di sé</i>). Maledetto sia il giorno che vi ho veduta, madonna!
Ma, perso per perso, vi voglio baciare. (<i>L’insegue,
la raggiunge e tenendola forte, le preme le
labbra sul collo</i>).
</p>

<p>
<span class="smcap">Oretta</span> (<i>manda un altissimo strido</i>).
</p>

<p>
<span class="smcap">Giannucolo</span> (<i>la lascia e fugge a destra</i>).
</p>

<p>
<span class="smcap">Oretta</span> (<i>volgendosi attorno attorno con altre grida</i>).
Aiuto! aiuto!... Oh il ribaldo! il ribaldo! il ribaldo!
(<i>Vede venire messer Bernabò, si ferma e si ricompone</i>).
</p>

<div class="blockquote">
<p>
(<i>Entra messer Bernabò dalla sinistra, porta un cappuccio
di color verde scuro, una giubba di zendado
verde chiaro con tanti bottoni di pietre preziose,
calze intere, scarpe da caccia senza il becchetto,
spada dorata, corno d’avorio cerchiato d’oro: ha
in mano uno spiedo</i>).
</p>
</div>

<p>
<span class="smcap">Oretta.</span> Signor mio, voi siate il molto ben venuto.
</p>

<p>
<span class="smcap">Bernabò</span> (<i>con tranquillità abituale d’animo e di maniere</i>).
Ho riconosciuto la voce tua. Perchè hai
gridato accorr’uomo? Che diavolo vuol dir questo?
</p>

<p>
<span class="pagenum" id="Page_209">[209]</span>
</p>

<p>
<span class="smcap">Oretta</span> (<i>ancor tutta fremente</i>). Fui villanamente oltraggiata.
</p>

<p>
<span class="smcap">Bernabò.</span> Come andò?
</p>

<p>
<span class="smcap">Oretta.</span> Stavo cercando il mio falco smarrito, quando...
</p>

<p>
<span class="smcap">Bernabò.</span> Chi fu colui?
</p>

<p>
<span class="smcap">Oretta.</span> Un giovane di cattiva vita, di biasimevole stato,
di vilissima condizione.
</p>

<p>
<span class="smcap">Bernabò.</span> E che ti ha fatto?
</p>

<p>
<span class="smcap">Oretta.</span> Mi è corso addosso, mi ha messo le mani addosso...
</p>

<p>
<span class="smcap">Bernabò.</span> E non ti sei difesa?
</p>

<p>
<span class="smcap">Oretta.</span> Mi ha presa a tradimento.
</p>

<p>
<span class="smcap">Bernabò.</span> Ti ha fatto forza?
</p>

<p>
<span class="smcap">Oretta.</span> Mi ha baciata.
</p>

<p>
<span class="smcap">Bernabò.</span> Ti ha baciato le gole? la bocca?
</p>

<p>
<span class="smcap">Oretta.</span> Il collo. Ci sento tuttavia come il bruciar dell’ortica.
</p>

<p>
<span class="smcap">Bernabò.</span> E dove s’è nascosto?
</p>

<p>
<span class="smcap">Oretta.</span> Si è dileguato.
</p>

<p>
<span class="smcap">Bernabò</span> (<i>dopo una pausa pensosa</i>). Donna, qui si convien
tacere. Tacendo, niuna vergogna ti può tornare;
parlando n’avresti vitupero appresso tutti.
</p>

<p>
<span class="smcap">Oretta.</span> Marito mio, signor mio dolce, io mi starò ben
cheta; ma non se ne starà cheto il mio offensore.
Quel che tre sanno, tutti sanno. Io speravo in una
pronta e intera vendetta.
</p>

<p>
<span class="smcap">Bernabò.</span> Pronta, intera, ma astuta. Lascia far me. I
secondi pensieri sono i migliori.
</p>

<div class="blockquote">
<p>
(<i>Ginevra e Costanza entrano dalla destra</i>).
</p>
</div>

<p>
<span class="smcap">Ginevra.</span> Ohimè, madonna, il vostro buon smeriglio è
perduto!
</p>

<p>
<span class="smcap">Costanza.</span> Con poca speranza, o nessuna, di riaverlo.
</p>

<p>
<span class="smcap">Bernabò.</span> Chetatevi. Voi non sapete quel che vi dite. (<i>Si
pone a bocca il corno e lo suona</i>).
</p>

<p>
<span class="smcap">Ginevra.</span> Uno smeriglio cotanto tenuto caro!
</p>

<p>
<span class="smcap">Costanza.</span> Il migliore che mai volasse!
</p>

<p>
<span class="smcap">Ginevra.</span> Di bellezza e di bontà passava tutti che nel
castello fossero mai!
</p>

<p>
<span class="pagenum" id="Page_210">[210]</span>
</p>

<div class="blockquote">
<p>
(<i>Dalla sinistra entrano Macheruffo, e parecchi cacciatori
e famigli che accorrono alla chiamata: gli
uni sono in zazzera, altri in cuffia, tutti hanno gonnelle
corte, qualche poco ornate al collo, alle maniche
e al fondo: e sono armati di spiedi, coltelli,
e altro da caccia</i>).
</p>
</div>

<p>
<span class="smcap">Bernabò</span>. Venite qua, brigata. Dove avete lasciato Rinuccio,
Crivello e Scannadio?
</p>

<p>
<span class="smcap">Macheruffo</span>. Messere, si sono incamminati per il bosco
di san Giuliano, chè i cani hanno trovato la passata
d’un altro lupo. Ma contro il vento lavorano
male...
</p>

<p>
<span class="smcap">Bernabò</span>. Deh, vadano tutti al nome del diavolo! che
ora bisogna cambiar caccia. Un villano, un paltoniere
ha involato il falco alla vostra signora. Correte
e ricorrete questi luoghi intorno, cercate dietro
le siepi, tra le macchie, nei fossati. Trovato il ladro,
mettetegli un bavaglio sì che non possa proferir
parola, e menatelo qui.
</p>

<p>
<span class="smcap">Macheruffo</span>. Dategli la mala ventura, messere!
</p>

<p>
<span class="smcap">Alcuni cacciatori</span> (<i>a una voce</i>). Fatelo di mala morte
morire!
</p>

<p>
<span class="smcap">Bernabò</span>. Or via, andate e traetelo qui.
</p>

<div class="blockquote">
<p>
(<i>Macheruffo e gli altri partono correndo. Bernabò
passeggia in su e in giù. Oretta sta da parte con
le sue damigelle. Gabriotto, Masetto, Pinuccia, Minghina
e altri contadini d’ogni età e di ogni sesso
arrivano alla spicciolata, tra curiosi e paurosi, e
si aggruppano nel fondo. Riappare il monaco bianco,
interroga sommessamente Masetto, poi viene avanti
e saluta</i>).
</p>
</div>

<p>
<span class="smcap">Bernabò</span>. Buon dì, messer lo monaco.
</p>

<p>
<span class="smcap">Monaco</span>. Dio vi salvi, mio signore. Torno dalla cerca
dell’erbe che sanano il corpo; ma ho facoltà di
sanare anche l’anima, con lo svellerne tutti i peccati.
So che avete sentenziato un giovinetto...
</p>

<p>
<span class="smcap">Bernabò</span> (<i>alzando le spalle</i>). Poh! egli non è il sire di
<span class="pagenum" id="Page_211">[211]</span>
Castiglione, nè il Dusnam di Baviera, e non mette
conto che voi stiate qui in disagio.
</p>

<p>
<span class="smcap">Monaco.</span> Ma è un cristiano di Dio!
</p>

<p>
<span class="smcap">Bernabò</span>. Dico ch’egli è un giovane di perduta speranza,
infamato di ladronecci e d’altre vilissime
cose.
</p>

<p>
<span class="smcap">Monaco</span>. E che vi ha rubato?
</p>

<p>
<span class="smcap">Bernabò</span>. Un mirabile falcone.
</p>

<p>
<span class="smcap">Monaco</span>. Messere, la pena dev’essere adeguata al delitto.
</p>

<p>
<span class="smcap">Bernabò</span>. In buona fè, che voi siete un piacevol uomo!
Non sapete che il falcone è l’insegna stessa della
nobiltà e della cavalleria?
</p>

<p>
<span class="smcap">Monaco</span>. La legge antica dice che chi ruba un falcone,
se può, paga dieci soldi d’argento, che valgono il
quarto d’un soldo d’oro; se non può, soffre che il
rapace gli becchi sei once di carne viva nel petto.
</p>

<p>
<span class="smcap">Bernabò</span>. Monsignore lo re Filippo di Valois avendo
smarrito uno sparviero, fece andare per tutto il
reame una grida, che chi pigliasse il detto sparviero
e lo presentasse, avrebbe da lui dugento franchi, e
chi non lo presentasse, andrebbe al gibetto.
</p>

<p>
<span class="smcap">Oretta</span> (<i>mossa da un pentimento istantaneo, a cui si
aggiunge un lontano e confuso spavento, si stacca
dalle damigelle e si accosta al monaco</i>). Padre mio
buono, io vi rivelerò cosa tanto secreta, che niuno
deve sapere all’infuori di noi e di voi. (<i>Sottovoce</i>).
Quel giovane m’ha fatta molta villania e onta tale,
che non la posso sofferire.
</p>

<p>
<span class="smcap">Monaco</span>. Dunque fu ingiuria, non rubamento? Dunque
è vendetta, non punizione?
</p>

<p>
<span class="smcap">Oretta</span>. Non sa quanto dolce cosa sia la vendetta, se non
chi riceve l’offesa.
</p>

<p>
<span class="smcap">Bernabò</span>. E ancor dico io che l’ho sentenziato!
</p>

<p>
<span class="smcap">Monaco</span>. Sentenza sommaria senza vero giudizio.
</p>

<p>
<span class="smcap">Bernabò</span>. Messer lo monaco non v’impacciate, lasciate
fare a me ciò che quel malvagio ha meritato.
</p>

<p>
<span class="smcap">Oretta.</span> Colui m’ha fatto onta troppo più che io non
possa sopportare.
</p>

<p>
<span class="pagenum" id="Page_212">[212]</span>
</p>

<p>
<span class="smcap">Monaco</span>. Non potete sopportare?... E perchè? Guai a chi
non può sopportare! Egli dovrà soffrir poi. Chi sopporta
è sulla via della pace, della pace cristiana,
della pace vittoriosa. Già da tempo si combatteva
con odio contro l’odio, con offese contro le offese,
con male contro il male. Ma il Salvatore, venendo
in terra, ha portato una nuova maniera di guerreggiare,
che è vincer l’odio con l’affetto, l’offesa col
perdono, il male col bene. (<i>Con un tono come di
placida ispirazione</i>). Udite, a questo proposito, un
avvenimento di maraviglia. Berta, moglie di Bertranno
da Montemale, con pompa d’arnesi, di cavalli
e di famigli, andava in pellegrinaggio alla
badia di San Michele della Chiusa. Avvenne che
Bruno da Oulx, il quale con una grossa brigata di
masnadieri tormentava quel paese, sentì la sua venuta,
si mise in agguato, uccise i famigli, tolse i
cavalli e gli arnesi; e, sia per capriccio, sia per
raffinamento di crudeltà, lasciò in abbandono la
gentile donna, spogliata e scalza e senza alcuna cosa
in capo. Ella, tutta piena di lagrime e d’amaritudine,
diè volta addietro; e non senza gran fatica,
sì come colei che d’andare a piè non era usa, tornò
al Castello di Montemale. Bertranno, udendo ciò che
le era intervenuto, giurò solennemente di non tagliarsi
più nè unghie, nè capelli prima che gli
fosse riuscito di vendicarsi...
</p>

<p>
<span class="smcap">Bernabò</span>. In fè di Dio, cotesta fu buona ira!
</p>

<p>
<span class="smcap">Monaco.</span> E più mesi egli perseverò in quello stato, divenendo
come un bestion da bosco; finchè, dato compimento
all’apparecchio di guerra, montò a cavallo,
e cavalcò con sua compagnia verso il luogo destinato
per la vendetta. Provocati i masnadieri alla
battaglia, li sconfisse e dissipò; Bruno prese e trascinò
a corda a Montemale, disposto di farlo vituperosamente
morire. I terrazzani concorsero a vedere
il prigioniero: e chi voleva fosse arso a lentissimo
fuoco: chi sotterrato vivo a capo all’ingiù;
<span class="pagenum" id="Page_213">[213]</span>
chi legato a un palo in alcun alto luogo del castello,
nè quindi mai levato, infino a tanto che, disfatto
dal sole e dall’intemperie, per sè medesimo non
cadesse.
</p>

<p>
<span class="smcap">Bernabò</span>. Alla croce di Dio! che questa fu bella pensata.
E che fece Bertranno?
</p>

<p>
<span class="smcap">Monaco.</span> Quello che io sono per raccontarvi. Le porte
erano serrate e i ponti alzati, e ciò non ostante
eccoti comparire un molto venerabile uomo, il quale
tutto rivolto a Bertranno e a Berta, cominciò a
ragionare. E la materia del suo ragionamento fu
la necessità di perdonare le ingiurie, benchè gravissime.
Diceva: «Dio non pretende che voi non sentiate
l’affronto, pretende che non trascorriate alla
vendetta come una fiera. E veramente l’ira è una
fiera che traversa l’animo anche del savio, ma non
vi scava però la sua tana. La sua tana scava nell’animo
dello stolto. <i>Ira in sinu stulti requiescit</i>.
Essa col tempo passa: tardate a sfogarla, senza
però permettere che traligni in odio. Ricordatevi
che tutti, o più presto o più tardi, abbiamo a morire.
Non mettiamoci a rischio di morire da bestie
arrabbiate. Alzate gli occhi lassù a quel bel soggiorno
di pace, alla nostra patria celeste. Siamo in
cammino per giungervi, non ci adiriamo per la via.
<i>Ne irascamini in via</i>...
</p>

<div class="blockquote">
<p>
(<i>Si sente, a una certa distanza, un forte grido incomposto
di trionfo. Tutti si voltano a guardare da
quella parte</i>).
</p>
</div>

<p>
<span class="smcap">Gabriotto</span>. L’hanno pigliato!
</p>

<p>
<span class="smcap">Masetto</span>. L’hanno pigliato a furore!
</p>

<p>
<span class="smcap">Gabriotto</span>. Era nel canneto.
</p>

<p>
<span class="smcap">Pinuccia</span>. No, che il canneto è a mancina.
</p>

<p>
<span class="smcap">Minghina</span>. Domine aiutalo!
</p>

<p>
<span class="smcap">Bernabò</span> (<i>si scosta da Oretta e dal monaco e guarda
anche lui</i>).
</p>

<p>
<span class="smcap">Monaco</span> (<i>a Oretta, riprendendo il discorso</i>). Perchè mi
distendo io in tante parole? Udite il prodigio. Bertranno
<span class="pagenum" id="Page_214">[214]</span>
e Berta, fatti mansueti dall’ammonizione dell’uom
di Dio, perdonarono a Bruno da Oulx; e
quasi ciò fosse poco, poichè Bruno ancora era giovane
e piacevole nel viso, lo presero per figliuolo
e lo costituirono loro erede. O altezza della fede
cristiana che tanto ottiene! O forza grande della
grazia divina! Che Dio vi converta, madonna!
</p>

<div class="blockquote">
<p>
(<i>Si sente un suono confuso e vicino di grida imperiose: — Cammina,
ladrone! Alla morte, alla morte!</i>)
</p>
</div>

<p>
<span class="smcap">Monaco</span> (<i>si tira da una parte e sta a vedere che cosa
succede</i>).
</p>

<p>
<span class="smcap">Oretta</span> (<i>rimane nel mezzo, accigliata e fissa in gran
pensiero</i>).
</p>

<p>
<span class="smcap">Bernabò</span> (<i>ai contadini</i>). Fate luogo! fate luogo! o vi
faccio frustare come cani.
</p>

<div class="blockquote">
<p>
(<i>Macheruffo, i cacciatori, i famigli entrano dalla
destra conducendo a forza Giannucolo tutto rabbuffato,
pallido il viso, la bocca strettamente coperta
con un panno</i>).
</p>
</div>

<p>
<span class="smcap">Macheruffo</span>. Largo! largo!
</p>

<p>
<span class="smcap">I cacciatori e i famigli</span>. Alla morte! alla morte!
</p>

<p>
<span class="smcap">Bernabò</span>. Orsù, legategli le mani dietro le reni.
</p>

<p>
<span class="smcap">Un cacciatore</span>. Manca la corda.
</p>

<p>
<span class="smcap">Bernabò</span>. Pigliate una cintura.
</p>

<p>
<span class="smcap">Gabriotto</span> (<i>togliendosi la correggia che gli cinge la vita</i>).
Ecco la mia.
</p>

<p>
<span class="smcap">Bernabò</span>. Addoppiate un guinzaglio, e fate nel capo un
nodo scorritoio; glielo metterete alla gola e lo impiccherete
a un albero.
</p>

<p>
<span class="smcap">Macheruffo</span> (<i>indicando</i>). A quel bel ramo sodo.
</p>

<p>
<span class="smcap">Un cacciatore</span>. Manca la scala.
</p>

<p>
<span class="smcap">Bernabò</span> (<i>a Masetto</i>). Va per una scala alla casa più
vicina; e va di galoppo.
</p>

<p>
<span class="smcap">Masetto</span> (<i>via a tutta corsa</i>).
</p>

<p>
<span class="smcap">Monaco</span> (<i>venendo avanti</i>). Io farò l’assoluzione in <i>articulo
mortis:</i> e raccomanderò a Dio l’anima di costui,
che forse muore senza colpa. (<i>Rivolgendosi a
<span class="pagenum" id="Page_215">[215]</span>
Macheruffo</i>). Ma, dimmi, dove s’era nascosto? Dove
l’avete trovato?
</p>

<p>
<span class="smcap">Macheruffo</span>. Lungo disteso nel campo dei dodici solchi.
</p>

<p>
<span class="smcap">Monaco.</span> E s’è dato alla fuga?
</p>

<p>
<span class="smcap">Macheruffo</span>. No.
</p>

<p>
<span class="smcap">Monaco</span>. È stato forte contro alla forza?
</p>

<p>
<span class="smcap">Macheruffo</span>. No.
</p>

<p>
<span class="smcap">Monaco</span>. E che ha fatto?
</p>

<p>
<span class="smcap">Macheruffo</span>. Nulla.
</p>

<p>
<span class="smcap">Monaco</span>. Siete certi di non averlo colto in iscambio?
</p>

<p>
<span class="smcap">Macheruffo</span>. Aveva il volto turbato, ed era tutto graffiato
dalle frasche e dai pruni.
</p>

<p>
<span class="smcap">Bernabò.</span> Messer lo monaco, o pregare o partire.
</p>

<p>
<span class="smcap">Monaco</span> (<i>leva destramente il bavaglio a Giannucolo e
lo spinge dinanzi a Oretta</i>). Madonna, per Dio, aiutatemi
che costui non sia morto contro ragione.
Guardate: raffigurate l’uomo quale da voi fu già conosciuto,
direttamente o per alcun indizio?
</p>

<p>
<span class="smcap">Oretta</span> (<i>sta immobile, muta, fredda come un marmo</i>).
</p>

<p>
<span class="smcap">Monaco</span>. Non tenete la fierezza in conto di gloria. Provvedetevi
di carità. La carità si stende agli offensori,
agli avversari, ai nemici, e li ama sin nella
necessità del combatterli. Madonna, Dio è carità.
</p>

<p>
<span class="smcap">Oretta</span> (<i>rimane ancora un momento come sospesa, poi
fa forza a sè stessa e volge gli occhi verso Giannucolo</i>).
</p>

<p>
<span class="smcap">Monaco</span> (<i>ansiosamente</i>) Or via, guardatelo ben fiso: lo
riconoscete?
</p>

<p>
<span class="smcap">Oretta</span> (<i>risoluta, a voce alta e ferma</i>). No.
</p>

<p>
<span class="smcap">Giannucolo</span> (<i>s’inginocchia ai piedi di Oretta e le bacia
il lembo della veste</i>).
</p>

<p>
<span class="smcap">Monaco</span> (<i>alza gli occhi e le mani al cielo</i>).
</p>

<div class="blockquote">
<p>
(<i>Mormorio, esclamazioni, movimenti diversi. I contadini
si avanzano goffamente. A un cenno di Bernabò,
i cacciatori e i famigli si buttano loro addosso
e li respingono con l’aste degli spiedi e con le fruste</i>).
</p>
</div>

<div class="chapter">
<p>
<span class="pagenum" id="Page_217">[217]</span>
</p>

<h2 id="laparola">LA PAROLA
<span class="smaller">DRAMMA IN TRE ATTI.</span></h2>
</div>

<div class="break-before">
<p>
<span class="pagenum" id="Page_218">[218]</span>
</p>

<h3><i>PERSONAGGI</i></h3>
</div>

<ul>
<li><i>Il Maggiore Conte</i> <span class="smcap">Vittorio Bermond della Motta</span>.</li>
<li><i>Il Cavaliere</i> <span class="smcap">Amedeo Bermond della Motta</span>.</li>
<li><i>Il Capitano</i> <span class="smcap">Conte Carlo D’Aldengo</span>.</li>
<li><i>La Contessa</i> <span class="smcap">Sabina D’Aldengo</span>.</li>
<li><i>La Contessa</i> <span class="smcap">Ortensia Datis</span>.</li>
<li><i>La Baronessa</i> <span class="smcap">Sofia Milliet</span>.</li>
<li><i>Il Marchese</i> <span class="smcap">Del Cerreto</span>.</li>
<li><span class="smcap">Di Pranero</span>, <span class="smcap">La Torretta</span>, <i>ufficiali</i>.</li>
<li><span class="smcap">San Vito</span>, <i>quartiermastro</i>.</li>
<li><i>Un chirurgo militare.</i></li>
<li><i>Il suo garzone.</i></li>
<li><span class="smcap">Gaudenzio.</span></li>
<li><span class="smcap">Michele.</span></li>
<li><i>Un sergente.</i></li>
<li><i>Un soldato.</i></li>
<li><i>Altri soldati.</i></li>
</ul>

<p>
Atto 1º — Al campo piemontese sul Piccolo San Bernardo.
</p>

<p>
Atto 2º — A Torino; nel palazzo D’Aldengo.
</p>

<p>
Atto 3º — A Torino; in casa dei fratelli Bermond.
</p>

<p class="center">
L’inverno del 1793 — L’inverno del 1794.
</p>

<div class="chapter">
<p>
<span class="pagenum" id="Page_219">[219]</span>
</p>

<h3>ATTO PRIMO.</h3>
</div>

<div class="blockquote">
<p>
<i>L’interno d’un meschino tugurio. Porta in fondo
che aprendosi lascia vedere il terreno coperto di
neve. Focolare con rozza panca davanti; in un
angolo alcuni bastoni ferrati, una brocca per
l’acqua, un pane di munizione; a destra una tavola
con carte, libri, un cannocchiale, oggetti diversi.
È notte, ma si fa giorno a poco a poco.</i>
</p>
</div>

<h3>SCENA PRIMA.
<span class="smaller">Vittorio Bermond, Carlo D’Aldengo, Di Pranero,
La Torretta.</span></h3>

<div class="blockquote">
<p>
(<i>Di Pranero e La Torretta, avvolti nei loro mantelli,
dormono su due sacconi. Carlo seduto sul suo è
assorto in profondo pensiero. Vittorio mette in
ordine la tavola, al lume d’una candela piantata in
una bottiglia. S’ode un rullo di tamburo affievolito,
lontano</i>).
</p>
</div>

<p>
<span class="smcap">Vitt.</span> (<i>senza voltarsi</i>) La diana, signori.
</p>

<p>
<span class="smcap">Di Pran.</span> (<i>si scuote, si alza</i>).
</p>

<p>
<span class="smcap">La Tor.</span> (<i>si muove, sbadiglia, guarda intorno mezzo assonnato</i>).
</p>

<p>
<span class="smcap">Di Pran.</span> (<i>va ad aprir l’uscio, guarda fuori</i>).
</p>

<p>
<span class="pagenum" id="Page_220">[220]</span>
</p>

<p>
<span class="smcap">La Tor.</span> Oh! chiudi, chiudi, da bravo!... Cos’abbiamo?
Tormento sempre?
</p>

<p>
<span class="smcap">Di Pran.</span> (<i>richiudendo</i>). Nebbia.
</p>

<p>
<span class="smcap">La Tor.</span> Meno male che i lupi ci hanno lasciato dormire.
</p>

<p>
<span class="smcap">Di Pran.</span> Giù, i Tricolori si avanzano e i lupi scappano.
Ci stanno addosso oramai.
</p>

<p>
<span class="smcap">La Tor.</span> Cospetto! s’è visto ieri... (<i>si alza</i>). Facciam colazione?
(<i>va a prendere il pane e la brocca e li
porta vicino al fuoco</i>).
</p>

<p>
<span class="smcap">Di Pran.</span> Ci sarà ancora del formaggio? Spero.
</p>

<p>
<span class="smcap">La Tor.</span> Neanche una briciola.
</p>

<p>
<span class="smcap">Di Pran.</span> E chi l’ha finito?
</p>

<p>
<span class="smcap">La Tor.</span> S’è finito da sè. (<i>Mettendosi a cavalcioni sulla
panca e cominciando ad affettare il pane</i>). Bermond?...
</p>

<p>
<span class="smcap">Vitt.</span> Grazie, più tardi.
</p>

<p>
<span class="smcap">La Tor.</span> D’Aldengo?...
</p>

<p>
<span class="smcap">Carlo.</span> (<i>Rifiuta col gesto</i>).
</p>

<p>
<span class="smcap">La Tor.</span> (<i>mangiando di voglia</i>). Pranero, pensa un po’:
due belle tazze di cioccolatte caldo, spumante...
alcune fette di prosciutto...
</p>

<p>
<span class="smcap">Di Pran.</span> Non seccare, non seccare.
</p>

<p>
<span class="smcap">La Tor.</span> Bella campagna, eh! Nessuno certo ha mai osato
attendare un esercito in luoghi come questi, e mantenervelo
per tutta l’invernata.
</p>

<p>
<span class="smcap">Di Pran.</span> No, non si trovano esempi, neanche nelle storie
più antiche.
</p>

<p>
<span class="smcap">La Tor.</span> Doveva toccare a noi, ecco!
</p>

<p>
<span class="smcap">Di Pran.</span> Per star appena bene, ci vorrebbero muraglie,
invetriate, stufe, tutto in regola.
</p>

<p>
<span class="smcap">La Tor.</span> E vino, vino, vino...
</p>

<p>
<span class="smcap">Di Pran.</span> Vino, caffè, liquori...
</p>

<p>
<span class="smcap">La Tor.</span> E invece manca anche il necessario.
</p>

<p>
<span class="smcap">Vitt.</span> (<i>che sta prendendo misure sur una carta topografica,
notandole poi sopra un taccuino</i>). I soldati
stanno peggio di noi.
</p>

<p>
<span class="smcap">Di Pran.</span> (<i>tra’ denti</i>). I soldati sono soldati.
</p>

<p>
<span class="smcap">Vitt.</span> Dormono entro baracche sconnesse, sotto tenda
<span class="pagenum" id="Page_221">[221]</span>
stracciate, in cui penetrano la nebbia e la neve;
sempre in lotta col vento che spegne i loro fuochi;
col gelo che spella le mani; mal nutriti, mal vestiti...
</p>

<p>
<span class="smcap">La Tor.</span> Mal guidati.
</p>

<p>
<span class="smcap">Vitt.</span> (<i>severo</i>). Non l’ho detto.
</p>

<p>
<span class="smcap">La Tor.</span> (<i>piano</i>). Lo dico io.
</p>

<p>
<span class="smcap">Vitt.</span> Soffrono, si battono, e non si lagnano mai.
</p>

<p>
<span class="smcap">Di Pran.</span> (<i>brontolando</i>). Se almeno ci lasciassero tentar
qualche cosa... Ma no! Allo stato generale si discutono
i piani, e l’esercito aspetta.
</p>

<p>
<span class="smcap">La Tor.</span> Quei signori sono al caldo, vedi, stanno bene;
cosa vuoi che lor importi di noi?... (<i>riporta a
posto il pane e la brocca</i>).
</p>

<p>
<span class="smcap">Vitt.</span> (<i>imponendo quasi il silenzio</i>). Basta! Tacere e
ubbidire. Contro mala fortuna, cuor fermo.
</p>

<p>
<span class="smcap">La Tor.</span> Intanto noi siamo di pattuglia (<i>cingendo la
spada</i>). Siam di pattuglia, mio caro Pranero!
</p>

<p>
<span class="smcap">Vitt.</span> Pattuglia di scoperta: ordine d’avanzare fin oltre
la linea dei piccoli posti. Potete partir anche più
tardi.
</p>

<p>
<span class="smcap">La Tor.</span> Bene (<i>disponendosi a uscire</i>). Faccio un giro
pel campo e vi porto le nuove.
</p>

<p>
<span class="smcap">Di Pran.</span> T’aspetto qui, io.
</p>

<p>
<span class="smcap">La Tor.</span> Bravo. E prepara quel che occorre. (<i>Via</i>).
</p>

<p>
<span class="smcap">Carlo</span> (<i>si alza e va a seder davanti al fuoco</i>).
</p>

<p>
<span class="smcap">Di Pran.</span> (<i>cerca intorno e sulla tavola</i>).
</p>

<p>
<span class="smcap">Vitt.</span> (<i>a Di Pranero</i>). Che vuoi?
</p>

<p>
<span class="smcap">Di Pran.</span> Scusa... La borraccia?
</p>

<p>
<span class="smcap">Vitt.</span> È qui.
</p>

<p>
<span class="smcap">Di Pran.</span> (<i>scuotendola</i>). Niente: neanche più una gocciola!
Fortuna che c’è il fiasco...
</p>

<p>
<span class="smcap">Vitt.</span> Il fiasco? L’ha vuotato La Torretta ier sera.
</p>

<p>
<i>Di Pran.</i> (<i>stizzito</i>). Evviva! Sgocciola i fiaschi, smaltisce
i viveri, e se la gode, lui! Gliene ho già dette
tante... Ma va raddrizzare il becco allo sparviero!
</p>

<p>
<span class="smcap">Vitt.</span> La baracca della vivandiera è qui a due passi.
</p>

<p>
<span class="smcap">Di Pran.</span> Già (<i>avviandosi</i>). Purchè non abbia vuotato
anche la baracca, colui!
</p>

<p>
<span class="pagenum" id="Page_222">[222]</span>
</p>

<h3>SCENA SECONDA.
<span class="smaller">Vittorio, Carlo.</span></h3>

<p>
<span class="smcap">Carlo</span> (<i>sempre seduto davanti al fuoco</i>).
</p>

<p>
<span class="smcap">Vitt.</span> (<i>spegne il lume e si volta a guardar Carlo</i>). E tu
D’Aldengo.
</p>

<p>
<span class="smcap">Carlo.</span> Sarò di gran guardia domani.
</p>

<p>
<span class="smcap">Vitt.</span> E oggi?
</p>

<p>
<span class="smcap">Carlo.</span> Oggi starò qui.
</p>

<p>
<span class="smcap">Vitt.</span> (<i>un po’ duro</i>). Così, senza far niente? Male. Nelle
condizioni in cui siamo non bisogna stare inoperosi.
Guai!... Io, per esempio, sin cercando un
nuovo sistema di difesa per queste montagne. Una
cosa chimerica, vedi, eppure...
</p>

<p>
<span class="smcap">Carlo.</span> Tu sei un bravo ufficiale.
</p>

<p>
<span class="smcap">Vitt.</span> (<i>continuando</i>). Questo mi distrae, mi occupa, mi
contenta...
</p>

<p>
<span class="smcap">Carlo.</span> Sei un bravo ufficiale.
</p>

<p>
<span class="smcap">Vitt.</span> (<i>sorridendo</i>). E batti! Vuoi un complimento anche
tu?
</p>

<p>
<span class="smcap">Carlo</span> (<i>con amarezza</i>). Non lo merito.
</p>

<p>
<span class="smcap">Vitt.</span> (<i>con forza</i>). Animo, animo! Bisogna scuotersi:
così non si va più avanti.
</p>

<p>
<span class="smcap">Carlo</span> (<i>risentito</i>). Cosa vuoi dire?
</p>

<p>
<span class="smcap">Vitt.</span> Quello che t’ho già detto più volte.
</p>

<p>
<span class="smcap">Carlo</span> (<i>alzandosi e avvicinandosi all’uscio</i>). Allora è
inutile ch’io stia qui a sentire.
</p>

<p>
<span class="smcap">Vitt.</span> (<i>severo</i>). Fermati! Come superiore non dovrei
permetterti di parlarmi in quel tono. Ma ti sono
amico... (<i>dopo una pausa, rabbonito</i>). Dove vuoi
andare?
</p>

<p>
<span class="smcap">Carlo</span> (<i>volgendo altrove la faccia</i>). Così... un po’ fuori.
</p>

<p>
<span class="smcap">Vitt.</span> Fuori del campo? No eh? Sarebbe un avventurar
la vita da pazzo, inutilmente.
</p>

<p>
<span class="smcap">Carlo.</span> Penso di scender al quartier generale.
</p>

<p>
<span class="pagenum" id="Page_223">[223]</span>
</p>

<p>
<span class="smcap">Vitt</span>. Tu! a far che?
</p>

<p>
<span class="smcap">Carlo</span>. Voglio presentar una domanda a Sua Altezza,
o se non mi riesce, al generale d’Argenteau.
</p>

<p>
<span class="smcap">Vitt</span>. Ah, ah! E che domanda? (<i>lo guarda fissamente</i>).
</p>

<p>
<span class="smcap">Carlo</span> (<i>muovendosi</i>). Questo riguarda me solo.
</p>

<p>
<span class="smcap">Vitt</span>. (<i>tagliandogli il passo</i>). Tu vuoi chiedere il permesso
di andare a Torino? Nega se puoi!
</p>

<p>
<span class="smcap">Carlo.</span> E quando fosse?
</p>

<p>
<span class="smcap">Vitt</span>. In questo momento!
</p>

<p>
<span class="smcap">Carlo</span> (<i>alzando le spalle</i>). Se non si fa niente.
</p>

<p>
<span class="smcap">Vitt.</span> Ma durante la tua assenza potrebbe venir l’ordine
di pigliar l’offensiva. Non s’aspetta che questo!
</p>

<p>
<span class="smcap">Carlo</span>. Tanto peggio per me.
</p>

<p>
<span class="smcap">Vitt</span>. (<i>vibrato</i>). Ti sconsiglio dal domandar un favore
che ti sarebbe negato.
</p>

<p>
<span class="smcap">Carlo</span> (<i>cupo, a mezzo voce</i>). Oh allora... Allora poi...
</p>

<p>
<span class="smcap">Vitt</span>. (<i>imperioso</i>). Taci! Non sai quel che dici!
</p>

<p>
<span class="smcap">Carlo</span> (<i>torna a sedere sulla panca, curvo sulle ginocchia
accavalciate</i>).
</p>

<p>
<span class="smcap">Vitt</span>. (<i>si accosta con calma</i>) Non sei più padrone di
te: lo vedo bene. È una cosa grave, alla quale bisogna
trovar rimedio. Cerchiamo insieme? Vuoi?...
Fa conto di parlar con un fratello.
</p>

<p>
<span class="smcap">Carlo</span>. Tu non mi puoi capire.
</p>

<p>
<span class="smcap">Vitt</span>. Perchè?
</p>

<p>
<span class="smcap">Carlo</span>. Hai il cuor contento; l’hai detto poc’anzi; e col
cuor contento non c’è male che vi tocchi.
</p>

<p>
<span class="smcap">Vitt.</span> Come se non vedessi ciò che ci accade d’intorno!
</p>

<p>
<span class="smcap">Carlo</span>. Ecco! Ma di questo siete in tanti a soffrire: l’esercito,
la Corte, tutto il Piemonte. Del mio male
soffro io solo; (<i>voltando bruscamente la faccia</i>) e
guarda come!
</p>

<p>
<span class="smcap">Vitt</span>. (<i>dopo una pausa con impeto</i>) Santo Dio! Come
mai t’è saltato in mente di prender moglie?
</p>

<p>
<span class="smcap">Carlo</span> (<i>fa alcuni gesti scomposti: scatta in piedi come
per correr via</i>).
</p>

<p>
<span class="smcap">Vitt</span>. (<i>fermandolo</i>). No!... Senti! Dimmi: non potevi
aspettar dopo la guerra?
</p>

<p>
<span class="pagenum" id="Page_224">[224]</span>
</p>

<p>
<span class="smcap">Carlo</span>. La guerra?... E chi se la sognava la guerra, pochi
mesi fa, dopo quasi cinquant’anni di pace?!... Il
dieci settembre io chiesi in moglie Sabina; la notte
del ventuno i francesi passavano il nostro confine.
Un fulmine! (<i>camminando agitato, e fermandosi
tratto tratto</i>). Tiriamo via! La cattiva stagione ci
riduce ai quartieri d’inverno, in Aosta. Ottengo una
licenza; vado a Torino; mi sposo. Contavo sur una
tregua... (<i>con passione crescente</i>). Fui richiamato
subito, il giorno dopo! Dovetti lasciar mia moglie
il giorno dopo, tutt’a un tratto, così!... Ma se lo sai!
Non rivanghiamo, per amor di Dio, che mi sento
impazzire!
</p>

<p>
<span class="smcap">Vitt</span>. (<i>con tristezza</i>). È la separazione, non è vero? È la
lontananza che ti accora, che ti tormenta? (<i>pensoso</i>).
Infatti... se penso a mio fratello, a cui voglio
bene...
</p>

<p>
<span class="smcap">Carlo</span> (<i>interrompendolo</i>). C’è altro! C’è altro! Sabina
non risponde al mio amore come io vorrei. Capisci?
Mi sembra che il tono delle sue lettere si venga
mutando. Non so come, nè perchè mi sorgono nell’animo
mille dubbi. La mia immaginazione è d’una
fecondità inesauribile nel trovare, nel dirmi tutti i
casi, tutte le combinazioni che possono riuscirmi
più amare.
</p>

<p>
<span class="smcap">Vitt</span>. Sei geloso?
</p>

<p>
<span class="smcap">Carlo</span>. Ebbene sì, è questo, è la gelosia! E gli impeti
sono continui e così disperati che mi passano il
cuore come vere stoccate.
</p>

<p>
<span class="smcap">Vitt</span>. (<i>vivamente</i>). Ma dunque son fantasie che non
hanno nulla di vero? Abbi pazienza, tu manchi di
senso comune; lasciatelo dire (<i>energico</i>). Scuotiti,
metti giudizio, portati da uomo, per Dio!
</p>

<p>
<span class="smcap">Carlo</span> (<i>abbattuto, desolato</i>). Vittorio, la volontà non mi
serve più... Mi sento dominato da una forza ignota,
malvagia... Cerco di contenermi, di resistere, ma...
</p>

<p>
<span class="smcap">Vitt.</span> (<i>severissimo, scrutandolo</i>). Ma?... E poi? Avanti,
sentiamo.
</p>

<p>
<span class="pagenum" id="Page_225">[225]</span>
</p>

<p>
<span class="smcap">Carlo</span> (<i>scostandosi</i>). Finora... ho potuto viver così, lontano,
separato da lei...
</p>

<p>
<span class="smcap">Vitt</span>. (<i>insistendo con forza</i>). Cosa vuoi fare? Rispondi.
</p>

<p>
<span class="smcap">Carlo</span> (<i>disperatamente</i>). Ma non me la sento più, non
me la sento più...
</p>

<p>
<span class="smcap">Vitt</span>. (<i>sempre con gran forza</i>). Cosa vuoi fare? Andartene?
Fuggire? Disertare? (<i>accentuando la parola</i>).
Disertare?... È a questo che pensi, sciagurato?
</p>

<div class="blockquote">
<p>
(<i>Un silenzio</i>).
</p>
</div>

<h3>SCENA TERZA.
<span class="smaller">Vittorio, Carlo, Soldati al di fuori,
poi Di Pranero.</span></h3>

<p>
<span class="smcap">Voci</span> (<i>che si vengono avvicinando</i>):
</p>

<div class="poem"><div class="stanza">
<p class="i01">Noi d’Oneja, noi d’Sardegna</p>
<p class="i01">Imitand la virtù degna</p>
<p class="i01">Difendroma ’l bel Piemont.</p>
</div></div>

<p>
<span class="smcap">Di Pran</span>. (<i>sull’uscio, voltandosi</i>). Silenzio, voi altri!
</p>

<p>
<span class="smcap">Vitt</span>. (<i>aspro</i>). Lasciali cantare; che male ti fanno?
</p>

<p>
<span class="smcap">Di Pran</span>. (<i>ai soldati</i>). Alla buon’ora: cantate fin che
volete.
</p>

<p>
<span class="smcap">Voci</span> (<i>ripigliano e si allontanano</i>).
</p>

<p>
<span class="smcap">Carlo</span> (<i>si lascia andar sulla panca</i>).
</p>

<p>
<span class="smcap">Vitt</span>. (<i>riprende il suo lavoro</i>).
</p>

<p>
<span class="smcap">Di Pran</span>. (<i>brontolando</i>). Bei cantanti! Farebbero una
bella figura sur un teatro; gialli, irsuti, magri come
il cavallo dell’Apocalisse... Fortuna che i sans-culottes
hanno poco da invidiare ai nostri. Ho visto
i prigionieri di ieri. Barbe e facce! Oh siamo allegri
tutti, amici e nemici!... E la Volpianina se
n’è andata stanotte.
</p>

<p>
<span class="smcap">Vitt</span>. Chi! La vivandiera?
</p>

<p>
<span class="smcap">Di Pran</span>. Già. E la baracca è chiusa, e ci toccherà star
senza acquavite.
</p>

<p>
<span class="smcap">Vitt</span>. (<i>attristato</i>). Morta! Povera donna! E di che?
</p>

<p>
<span class="pagenum" id="Page_226">[226]</span>
</p>

<p>
<span class="smcap">Di Pran.</span> Della febbre maligna che ci ammazzerà tutti
quanti (<i>brontolando</i>). Quella lì poi era una brava
ragazza: cuciva e lavava le nostre robe, dava il
bicchierino a credito ai soldati, e...
</p>

<p>
<span class="smcap">Vitt.</span> (<i>dopo aver aperto l’uscio e data un’occhiata al
di fuori</i>). Ohe, mi par tempo d’andare.
</p>

<p>
<span class="smcap">Di Pran.</span> Per me son pronto; ma la Torretta cosa fa?
</p>

<p>
<span class="smcap">Vitt.</span> D’Aldengo, a te.
</p>

<p>
<span class="smcap">Carlo</span> (<i>senza muoversi</i>). Son di gran guardia domani.
</p>

<p>
<span class="smcap">Vitt.</span> (<i>duramente</i>). Su, su; non c’è tempo da perdere.
</p>

<p>
<span class="smcap">Carlo</span> (<i>alzandosi, con sarcasmo</i>). Mi parli come superiore,
eh?
</p>

<p>
<span class="smcap">Vitt.</span> Per Dio!
</p>

<p>
<span class="smcap">Carlo</span> (<i>va lentamente a prendere un bastone nell’angolo,
e si dispone a uscire</i>).
</p>

<p>
<span class="smcap">Di Pran.</span> (<i>munito anche lui d’un bastone</i>). Posso parlare?
Bada che presto non avremo più legna.
</p>

<p>
<span class="smcap">Carlo</span> e <span class="smcap">Di Pranero</span> (<i>escono</i>).
</p>

<h3>SCENA QUARTA.
<span class="smaller">Vittorio, un Soldato.</span></h3>

<p>
<span class="smcap">Vitt.</span> (<i>segue Carlo e Di Pranero fino alla soglia, di là
alza la voce, accennando</i>). Olà? uno di voi.
</p>

<p>
<span class="smcap">Soldato</span> (<i>con un fazzoletto annodato sotto il mento, viso
ed atti esprimenti gran freddo, entra e si mette
sull’attenti</i>).
</p>

<p>
<span class="smcap">Vitt.</span> Portami una bracciata di legna.
</p>

<p>
<span class="smcap">Soldato</span> (<i>esita, crolla il capo</i>).
</p>

<p>
<span class="smcap">Vitt.</span> Cosa c’è?
</p>

<p>
<span class="smcap">Soldato.</span> Aspettiamo la distribuzione da ieri.
</p>

<p>
<span class="smcap">Vitt.</span> Sta bene; va.
</p>

<p>
<span class="smcap">Soldato</span> (<i>saluta e via</i>).
</p>

<p>
<span class="pagenum" id="Page_227">[227]</span>
</p>

<h3>SCENA QUINTA.
<span class="smaller">Vittorio, poi La Torretta.</span></h3>

<p>
<span class="smcap">Vitt.</span> (<i>rimane un momento immobile, pensieroso in
mezzo alla scena; poi scuote il capo come per cacciare
un’idea molesta</i>).
</p>

<p>
<span class="smcap">La Tor.</span> (<i>entra, guarda intorno</i>). E... Cospetto! E Pranero?
Non è ancor venuto, o non mi ha aspettato?
</p>

<p>
<span class="smcap">Vitt.</span> (<i>grave</i>). Hai fatto tardi. D’Aldengo è andato in
vece tua. Tu lo sostituirai domani. Per questa volta
si rimedia così.
</p>

<p>
<span class="smcap">La Tor.</span> (<i>mortificato</i>). Diavolo! mi rincresce per D’Aldengo.
Non è piacevole andar fuori. Senza contar
le schioppettate, c’è di che buscarsi un’oftalmia, o
rimetterci la pelle del viso. La nebbia è andata via;
adesso tira un vento che pela; chi sa cos’avremo
più tardi! E lui, D’Aldengo, la deve tener da conto
la sua persona. Cospetto! Se torna a casa sfigurato,
la sposina si rifarà con un altro. Ti pare?
</p>

<p>
<span class="smcap">Vitt.</span> (<i>freddo</i>). Non è argomento da scherzi, questo.
</p>

<p>
<span class="smcap">La Tor.</span> Tutt’altro! Cose serie. Povero D’Aldengo! Ha
il corpo in montagna e il cuore in pianura (<i>ride</i>).
</p>

<p>
<span class="smcap">Vitt.</span> (<i>un po’ infastidito</i>). Che c’è di nuovo nel campo?
</p>

<p>
<span class="smcap">La Tor.</span> Niente. Si dànno le verghe a un soldato.
</p>

<p>
<span class="smcap">Vitt.</span> (<i>scotendosi</i>). Oh! E perchè?
</p>

<p>
<span class="smcap">La Tor.</span> Non so, non ho domandato.
</p>

<p>
<span class="smcap">Vitt.</span> (<i>va per uscire</i>).
</p>

<p>
<span class="smcap">La Tor.</span> Toh! Vai a vedere?
</p>

<p>
<span class="smcap">Vitt.</span> Sì, a veder se posso impedire il supplizio. (<i>Disgustato</i>).
Queste punizioni barbare, odiose, io le
vorrei assolutamente abolite.
</p>

<p>
<span class="smcap">La Tor.</span> Corri, allora, perchè quando son passato io, il
plotone era già formato.
</p>

<p>
<span class="smcap">Vitt.</span> (<i>via rapidamente</i>).
</p>

<p>
<span class="pagenum" id="Page_228">[228]</span>
</p>

<h3>SCENA SESTA.
<span class="smaller">La Torretta, poi San Vito.</span></h3>

<p>
<span class="smcap">La Tor.</span> Chi lo capisce! Tanto cane con noi altri ufficiali,
coi soldati... latte e miele. (<i>Siede davanti al
fuoco tentennando la testa</i>).
</p>

<p>
<span class="smcap">San Vito</span> (<i>affacciandosi</i>). Tenente.
</p>

<p>
<span class="smcap">La Tor.</span> (<i>alzandosi salutando</i>). Avanti, avanti.
</p>

<p>
<span class="smcap">San Vito</span> (<i>entrando</i>). Brrr... Chiudiamo fuori il vento,
eh! (<i>chiude l’uscio con cura</i>).
</p>

<p>
<span class="smcap">La Tor.</span> Lei chiude fuori anche il maggiore, sa!
</p>

<p>
<span class="smcap">San Vito.</span> Busserà. Qui quanti siete?
</p>

<p>
<span class="smcap">La Tor.</span> Quattro, sor quartiermastro.
</p>

<p>
<span class="smcap">San Vito.</span> Quattro?!... Quattro qui e tredici nella catapecchia
vicina! Tredici ufficiali che lavorano, mangiano,
dormono, cantano tutti insieme, nella stessa
stanzuccia! Troppi là, pochi qui. Penso io.
</p>

<p>
<span class="smcap">La Tor.</span> Senta...
</p>

<p>
<span class="smcap">San Vito</span> (<i>chetandolo col gesto</i>). Zitto! (<i>calcolando</i>).
Quattro e tredici: diciassette. Perciò: nove là e
otto qui, oppure nove qui e otto là.
</p>

<p>
<span class="smcap">La Tor.</span> (<i>seccato</i>). Scusi, non vede quanto siamo stretti?
</p>

<p>
<span class="smcap">San Vito.</span> Cari voi, guadagnerete in calore quello che
perderete in spazio. Sicuro. E Sua Altezza Reale
vuole che i suoi ufficiali stiano al caldo. Positivamente.
S’è degnato di farmelo sapere. Penso io (<i>presentando
la sua tabacchiera a La Torretta</i>). Gradite?
</p>

<p>
<span class="smcap">La Tor.</span> (<i>imbroncito</i>). No, grazie.
</p>

<p>
<span class="smcap">San Vito</span> (<i>con modi insinuanti, guardando intorno</i>). E
voi... Non avete niente da offrirmi?
</p>

<p>
<span class="smcap">La Tor.</span> (<i>indicando il focolare</i>). S’accomodi: aggiungo
un pezzetto di legno.
</p>

<p>
<span class="smcap">San Vito.</span> Nè vino, nè acquavite, nè rosolio? Un po’
d’anisetta, per esempio? No? Ah non bisogna stare
sprovvisti! Non per offendervi: un buon militare
<span class="pagenum" id="Page_229">[229]</span>
deve aver sempre modo di mostrarsi cortese coi
suoi camerati (<i>dopo una pausa</i>). Vi annoiate, eh?
</p>

<p>
<span class="smcap">La Tor.</span> Peuh! tanto o quanto.
</p>

<p>
<span class="smcap">San Vito.</span> Caro voi, se l’ozio è il padre, la noia è la
madre dei vizi. Saprete almen qualche gioco? Dadi,
carte, tarocchi. Giocate a tarocchi?
</p>

<p>
<span class="smcap">La Tor.</span> (<i>con un sospiro</i>). Giocavo, ma adesso...
</p>

<p>
<span class="smcap">San Vito.</span> Penso io. (<i>Toglie di tasca un mazzo di tarocchi</i>).
Una partitina?
</p>

<p>
<span class="smcap">La Tor.</span> (<i>rasserenato</i>). Cospetto!
</p>

<p>
<span class="smcap">San Vito</span> (<i>si mette a cavalcioni sulla panca</i>). A noi!
</p>

<p>
<span class="smcap">La Tor.</span> (<i>imitandolo</i>). A noi!
</p>

<div class="blockquote">
<p>
(<i>Giocano. Dopo un poco due colpi all’uscio</i>).
</p>
</div>

<h3>SCENA SETTIMA.
<span class="smaller">La Torretta, San Vito, un Sergente.</span></h3>

<p>
<span class="smcap">La Tor.</span> Ehi?
</p>

<p>
<span class="smcap">San Vito.</span> Sarà il maggiore.
</p>

<p>
<span class="smcap">La Tor.</span> (<i>alzando la voce</i>). Chi va là?
</p>

<p>
<span class="smcap">Serg.</span> (<i>dall’esterno</i>). Sergente Chiodo, signore.
</p>

<p>
<span class="smcap">San Vito.</span> Mandatelo via.
</p>

<div class="blockquote">
<p>
(<i>I colpi si ripetono affrettati e più forti</i>).
</p>
</div>

<p>
<span class="smcap">La Tor.</span> (<i>balzando in piedi</i>). Ma cosa diavolo c’è?
</p>

<p>
<span class="smcap">Serg.</span> (<i>dall’esterno</i>). Disgrazia grossa; un capitano ferito!
</p>

<p>
<span class="smcap">La Tor.</span> (<i>correndo ad aprire</i>). Cospetto! (<i>al sergente</i>).
Chi è? Su, parla, di’ subito...
</p>

<p>
<span class="smcap">Serg.</span> (<i>trafelato, con gli abiti in disordine</i>). È il signor
conte D’Aldengo.
</p>

<p>
<span class="smcap">La Tor.</span> Misericordia! Oh poveri noi! È grave? Dov’è
ferito? Dove l’hai lasciato?
</p>

<p>
<span class="smcap">Serg.</span> Lo portano qui.
</p>

<p>
<span class="smcap">San Vito.</span> Qui? E perchè non all’ambulanza? Per che
cosa è fatta l’ambulanza?! Questo non è regolare.
</p>

<p>
<span class="smcap">Serg.</span> È lui che vuole...
</p>

<p>
<span class="pagenum" id="Page_230">[230]</span>
</p>

<p>
<span class="smcap">La Tor</span>. (<i>affannato</i>). Andiamo! Lasciamo!... Il chirurgo
maggiore è già avvertito?
</p>

<p>
<span class="smcap">San Vito</span>. Penso io. (<i>Via</i>).
</p>

<p>
<span class="smcap">La Tor</span>. Bravo! Pensateci voi... (<i>al sergente</i>). E noi...
Noi accomodiamogli il letto. Dammi una mano (<i>eseguendo</i>).
Così... Adesso va bene, cioè meno male.
All’ambulanza, no: muoiono come le mosche.
Adesso va a pigliar un po’ d’acqua. La brocca è
là... Ah! E manda un uomo a cercare il maggiore
Bermond: e che corra, che corra...
</p>

<p>
<span class="smcap">Serg</span>. (<i>via</i>).
</p>

<p>
<span class="smcap">La Tor</span>. (<i>camminando agitato per la scena</i>). Oh poveri
noi! Poveri noi!...
</p>

<div class="blockquote">
<p>
(<i>Mormorio e calpestio all’esterno</i>)
</p>
</div>

<h3>SCENA OTTAVA.
<span class="smaller">La Torretta, Di Pranero, Carlo, alcuni Soldati,
il Sergente.</span></h3>

<div class="blockquote">
<p>
(<i>Carlo avvolto nel mantello è portato da due soldati.
Altri soldati si affollano confusamente all’uscio. Il
sergente ritorna coll’acqua</i>).
</p>
</div>

<p>
<span class="smcap">Di Pran</span>. (<i>a La Torretta</i>). Siamo qui... Brutta faccenda,
sai, brutta faccenda (<i>ai soldati, indicando il saccone
di Carlo</i>). Mettetelo giù, pian pianino... così,
così.
</p>

<p>
<span class="smcap">Carlo</span> (<i>pallidissimo, con gli occhi chiusi, si abbandona
come svenuto</i>).
</p>

<p>
<span class="smcap">I Soldati</span> (<i>dopo averlo deposto si ritirano verso il
fondo</i>).
</p>

<p>
<span class="smcap">Di Pran</span>. Non vi allontanate: si può aver bisogno di voi.
Accostate l’uscio.
</p>

<p>
<span class="smcap">La Tor</span>. (<i>considerando Carlo</i>). Par morto.
</p>

<p>
<span class="smcap">Di Pran</span>. Ssst!
</p>

<p>
<span class="smcap">La Tor</span>. (<i>sottovoce</i>). Ma come mai?...
</p>

<p>
<span class="smcap">Di Pran</span>. Cosa vuoi! Si attraversava il gran piano, su
due file, lui ed io in testa, cheti, cheti... A un
<span class="pagenum" id="Page_231">[231]</span>
tratto: boum! da un’altura, un colpo di spingarda:
e me lo vedo là sulla neve...
</p>

<p>
<span class="smcap">La Tor.</span> Nella gamba?
</p>

<p>
<span class="smcap">Di Pran.</span> Quattr’once di palla due dita sopra la noce
del piede.
</p>

<p>
<span class="smcap">La Tor.</span> Ahi!
</p>

<p>
<span class="smcap">Di Pran.</span> Ssst!
</p>

<p>
<span class="smcap">Carlo</span> (<i>senza aprir gli occhi</i>). Bere.
</p>

<p>
<span class="smcap">La Tor.</span> (<i>al sergente</i>). Acqua, presto!
</p>

<p>
<span class="smcap">Di Pran.</span> (<i>togliendo la brocca dalle mani del sergente
ed accostandola alle labbra di Carlo</i>). Adagino, eh,
non ti far male...
</p>

<p>
<span class="smcap">Carlo</span> (<i>dopo aver bevuto, girando gli occhi torbidi all’intorno</i>)
Il maggiore?... Non c’è Bermond? Voglio
vederlo. Chiamate, cercatelo...
</p>

<p>
<span class="smcap">La Tor.</span> Quieto! Quieto! Sarà qui a momenti. L’ho fatto
avvertire.
</p>

<p>
<span class="smcap">Carlo.</span> Voglio vederlo! Ho bisogno di lui, subito!
</p>

<p>
<span class="smcap">Di Pran.</span> Calmati... (<i>vedendo Vittorio che entra</i>). Eccolo!
Vedi!
</p>

<h3>SCENA NONA.
<span class="smaller">La Torretta, Di Pranero, Carlo, Vittorio, San Vito,
il Chirurgo maggiore, il Sergente, i Soldati.</span></h3>

<p>
<span class="smcap">Vitt.</span> (<i>accostandosi rapido</i>). Ah Carlo, amico mio!...
</p>

<p>
<span class="smcap">Carlo</span> (<i>con un sorriso spasmodico</i>). In che stato, eh?
</p>

<p>
<span class="smcap">La Tor.</span> Sarà niente, vedrai.
</p>

<p>
<i>Carlo</i> (<i>subitamente irritato, agitandosi come per sciogliersi
dal mantello</i>). Niente? Con una piaga così?
Guarda!... Sarai sempre uno sventato!
</p>

<p>
<span class="smcap">Vitt.</span> Calmati, via. Vedi, qui c’è il nostro chirurgo.
</p>

<p>
<span class="smcap">Carlo.</span> Grazie.
</p>

<p>
<span class="smcap">Chirurgo.</span> Mio dovere. Dunque, mi dica: cos’abbiamo
buscato?
</p>

<p>
<span class="smcap">La Tor.</span> Un po’ di piombo nella gamba sinistra.
</p>

<p>
<span class="smcap">Chirurgo</span> (<i>si abbassa ed esamina con molta attenzione</i>).
</p>

<p>
<span class="pagenum" id="Page_232">[232]</span>
</p>

<p>
<span class="smcap">Carlo</span> (<i>con voce fioca</i>). Non ho sentito niente. Volli
guardare chi aveva tirato e mi trovai in terra.
</p>

<p>
<span class="smcap">Chirurgo.</span> L’osso è rotto, spezzato. Già qui abbiamo un
piede un po’ malconcio.
</p>

<p>
<span class="smcap">Carlo</span> (<i>fissandolo</i>). Oh dica, dica pure.
</p>

<p>
<span class="smcap">Chirurgo.</span> Bene. Lei non si oppone a che io... a quel
ch’io dovrò fare?
</p>

<p>
<span class="smcap">Carlo.</span> No... Ma è finita.
</p>

<p>
<span class="smcap">Vitt.</span> Non devi creder questo!
</p>

<p>
<span class="smcap">Carlo.</span> Se lo sento! Se lo so!
</p>

<p>
<span class="smcap">Chirurgo.</span> Si calmi (<i>esitando</i>). La gamba già... temo
assai di non poterla salvare. Voglio dire che bisognerà
aver pazienza.
</p>

<p>
<span class="smcap">Carlo</span> (<i>interrompendolo</i>). Parli chiaro. Cosa importa
oramai!
</p>

<p>
<span class="smcap">Chirurgo.</span> Dobbiamo deciderci...
</p>

<p>
<span class="smcap">Carlo</span> (<i>interrompendolo ancora</i>). Son deciso, son pronto
a tutto. Ma sarà inutile. Sono un uomo morto io
(<i>dopo una pausa, cambiando tono</i>). Bermond, ho
bisogno di te. Lasciatemi... lasciatemi tutti vi prego.
</p>

<div class="blockquote">
<p>
(<i>Escono tutti, meno Vittorio</i>).
</p>
</div>

<h3>SCENA DECIMA.
<span class="smaller">Carlo, Vittorio.</span></h3>

<p>
<span class="smcap">Carlo.</span> Mettiti qui, vicino, molto vicino a me. Ho bisogno
di te, dell’amico. L’amico d’una volta... di
prima della guerra.
</p>

<p>
<span class="smcap">Vitt.</span> (<i>mettendosi accanto</i>). Sì, sì, sono quello. Cosa
vuoi? Di’ pure.
</p>

<p>
<span class="smcap">Carlo.</span> Non ho altri che te... (<i>Colpito da un’idea subitanea</i>).
Bisognerà avvertire il cappellano!
</p>

<p>
<span class="smcap">Vitt.</span> Se sarà il caso... Sta tranquillo. Ma io spero...
</p>

<p>
<span class="smcap">Carlo.</span> No, no, no, non dirmi niente d’inutile. Non abbiamo
tempo da perdere. Piuttosto rispondimi: ti
pare ch’io abbia sempre fatto il mio dovere?
</p>

<p>
<span class="smcap">Vitt.</span> Ma sì...
</p>

<p>
<span class="pagenum" id="Page_233">[233]</span>
</p>

<p>
<span class="smcap">Carlo</span> (<i>con intenzione</i>). Anche... anche in questi ultimi
giorni?
</p>

<p>
<i>Vitt.</i> Ma sì, ma sì, senza dubbio.
</p>

<p>
<i>Carlo.</i> Non m’inganni, eh? Sta bene. Lo dirai a mia
moglie. Tu la vedrai (<i>animandosi</i>). Le dirai pure
ch’io ti parlavo di lei, tanto, tanto, sempre... e che
sono morto col suo nome sulle labbra... Sarà così.
</p>

<p>
<span class="smcap">Vitt.</span> Non dimenticherò niente. Adesso riposati.
</p>

<p>
<span class="smcap">Carlo</span> (<i>dopo breve pausa</i>). Non ho finito. La pregherai
sopra tutto di ricordarsi di me. Ah su questo bisogna
insistere! È l’essenziale. Non vi è parola che
possa esprimere quanto l’ho amata. (<i>esaltato</i>).
Guarda, penso a quel che potrebbe accadere dopo
la mia morte, e soffro. Soffro più di quel che soffrirò
tra poco, a momenti, quando...
</p>

<p>
<span class="smcap">Vitt.</span> (<i>angustiato</i>). Non pensare, non pensare.
</p>

<p>
<span class="smcap">Carlo.</span> Una cosa orrenda! Patirei ancora anche morto.
Non posso credere che dopo sia tutto finito. Porterei
con me il mio tormento; e allora, e allora, e
allora...
</p>

<p>
<span class="smcap">Vitt.</span> (<i>raccogliendo tutta la sua energia</i>). Basta! Fida
in me, che son tuo amico. Adesso voglio vederti
tranquillo. Tu non te ne accorgi e aggravi il tuo
male.
</p>

<p>
<span class="smcap">Carlo.</span> Non parlarmi (<i>col capo tra le mani</i>). Vedi, vengono
adesso le idee! Le cose importanti! Vengono,
vengono. Aiutami tu a fermarle (<i>tornando al pensiero
di prima</i>). Ma sarai là, eh? Conto su di te,
come su un altro me stesso. Ricordati questo, nel
nome di Dio: se è possibile, se le condizioni dell’altra
esistenza mi lasciano libero, io t’ispirerò, ti
guiderò, ti darò forza, coraggio... e... e tu ti opporrai!
</p>

<p>
<span class="smcap">Vitt.</span> Oppormi? A che? A che vuoi che mi opponga?
</p>

<p>
<span class="smcap">Carlo</span> (<i>con ira</i>). Oh! ma bada a quel che dico! Sta
attento: fa di comprendere mentre i pensieri mi
obbediscono ancora. Non voglio che Sabina mi dimentichi.
Ecco. Non voglio. È stata così poco mia!
<span class="pagenum" id="Page_234">[234]</span>
Così poco! E non voglio che appartenga ad un altro.
Pensa! È questo che mi devi promettere.
</p>

<p>
<span class="smcap">Vitt.</span> (<i>sbalordito</i>). Io?!
</p>

<p>
<span class="smcap">Carlo.</span> Le ripeterai semplicemente ciò che ti ho detto.
Mi fido di te. E ti opporrai. Non voglio che diventi
moglie di un altro.
</p>

<p>
<span class="smcap">Vitt.</span> (<i>con dolcezza</i>). Ho capito. E adesso non pensar
più a questo; ne riparleremo.
</p>

<p>
<span class="smcap">Carlo.</span> No, no, no! È adesso che mi devi dir sì: adesso,
sull’atto.
</p>

<p>
<span class="smcap">Vitt.</span> (<i>con calma</i>). Perdonami, ma bisogna ancor ch’io
ci pensi... Il mandato è difficile, molto difficile.
Mettiti un po’ nella mia condizione morale; dove
prendo il diritto? Dove prendo la forza? Come
troverò le ragioni? Rifletti, rifletti, ti prego.
</p>

<p>
<span class="smcap">Carlo</span> (<i>con un singhiozzo furioso</i>). Vittorio, tu non
devi lasciarmi morire così!
</p>

<p>
<span class="smcap">Vitt.</span> Bada che è la febbre che ti fa preveder certe cose.
La febbre e forse un po’ di delirio. Passerà e discorreremo.
Adesso mettiti giù, sta fermo, sta quieto.
</p>

<p>
<span class="smcap">Carlo</span> (<i>smaniando</i>). Lasciarmi andar nella tomba senza
questa promessa! Lasciarmi morir disperato!
</p>

<p>
<span class="smcap">Vitt.</span> (<i>accorato</i>). Carlo, mio povero amico...
</p>

<p>
<span class="smcap">Carlo.</span> No, no, no, no, non lo sei mio amico!
</p>

<p>
<span class="smcap">Vitt.</span> Pensa a Dio! Rimettiti in lui!
</p>

<p>
<span class="smcap">Carlo</span> (<i>agitandosi convulsamente</i>). Guarda come soffro!
Ho male, ho male nel corpo e nell’anima e tu mi
neghi il conforto!... A un uomo che muore!... L’ultima
consolazione! Puoi e rifiuti! (<i>a mani giunte,
con accento straziante</i>). Aiuto, Vittorio! Aiutami
presto! La tua parola che farai quel che t’ho detto!
La tua parola! La tua parola!
</p>

<p>
<span class="smcap">Vitt.</span> (<i>vinto, con la mano sul petto</i>). La mia parola!
</p>

<p>
<span class="smcap">Carlo</span> (<i>ricade indietro, rovesciando la testa</i>).
</p>

<p>
<span class="smcap">Vitt.</span> (<i>va rapidamente all’uscio</i>).
</p>

<div class="blockquote">
<p>
(<i>Entra il chirurgo, seguito da un garzone che porta
una cassetta</i>)
</p>
</div>

<p class="pad2 center large">
<span class="smcap">Cala la tela.</span>
</p>

<div class="chapter">
<p>
<span class="pagenum" id="Page_235">[235]</span>
</p>

<h3>ATTO SECONDO.</h3>
</div>

<div class="blockquote">
<p>
<i>Sala nel palazzo D’Aldengo. Una porta in fondo che
serve d’ingresso comune; due altre laterali. Canapè,
sedie, poltrone, altri mobili ricchi ed eleganti
disposti per la scena. È giorno.</i>
</p>
</div>

<h3>SCENA PRIMA.
<span class="smaller">Gaudenzio, il Cavaliere Amedeo Bermond.</span></h3>

<p>
<span class="smcap">Gaud.</span> (<i>introducendo Amedeo</i>). Sì, signore, la contessa
Sabina è uscita.
</p>

<p>
<span class="smcap">Amedeo.</span> Ne sei sicuro?
</p>

<p>
<span class="smcap">Gaud.</span> Sì, signore. Se vuole, avviso la signora contessa
madre.
</p>

<p>
<span class="smcap">Amedeo.</span> Sta bene, avvisala.
</p>

<p>
<span class="smcap">Gaud.</span> (<i>via a destra</i>).
</p>

<p>
<span class="smcap">Amedeo</span> (<i>passeggia un po’ nervoso</i>).
</p>

<h3>SCENA SECONDA.
<span class="smaller">Gaudenzio, Amedeo, la Contessa Ortensia, Datis.</span></h3>

<p>
<span class="smcap">Gaud.</span> (<i>rientra, traversa la scena ed esce dalla porta
comune</i>).
</p>

<p>
<span class="smcap">Ort.</span> (<i>affabile</i>). Buon giorno, Bermond. E così?
</p>

<p>
<span class="smcap">Amedeo</span> (<i>inchinandosi</i>). Contessa...
</p>

<p>
<span class="smcap">Ort.</span> Voi avete qualche cosa da dirmi?
</p>

<p>
<span class="smcap">Amedeo.</span> Io? Come fa a saperlo?
</p>

<p>
<span class="smcap">Ort.</span> (<i>con malizia fine</i>). Capita così di rado che domandiate
di me!
</p>

<p>
<span class="smcap">Amedeo</span> (<i>confuso</i>). Oh! Lei non mi deve dir questo. Al
solito non domando di lei, perchè la so occupata...
</p>

<p>
<span class="pagenum" id="Page_236">[236]</span>
</p>

<p>
<span class="smcap">Ort.</span> (<i>sorridendo</i>). Via, via, non cercate di giustificarvi,
fate peggio! Dunque che c’è di nuovo?
</p>

<p>
<span class="smcap">Amedeo</span> (<i>lietamente</i>). Ieri sera è arrivato mio fratello.
</p>

<p>
<span class="smcap">Ort.</span> Ah!
</p>

<p>
<span class="smcap">Amedeo.</span> È a Torino con altri ufficiali, venuti per veder
le famiglie. Quest’anno i granatieri reali passan
l’inverno in Asti.
</p>

<p>
<span class="smcap">Ort.</span> Una cara improvvisata, eh? Siete contento?
</p>

<p>
<span class="smcap">Amedeo.</span> Oh! sì, felice! È maggiore di me e mi ha sempre
fatto anche un po’ da padre. Mi ama tanto! Io poi
gli voglio un bene dell’anima.
</p>

<p>
<span class="smcap">Ort.</span> Si fermerà molto?
</p>

<p>
<span class="smcap">Amedeo.</span> Non so. È arrivato tardi, stracco morto; mi
abbracciò, mi baciò, e andò a riposare. Stamattina
uscì presto per presentar certe sue note al generale.
Suppongo che questo l’abbia trattenuto a colazione,
perchè a casa non è più tornato. Cosicchè appena
posso dir d’averlo veduto.
</p>

<p>
<span class="smcap">Ort.</span> (<i>seria</i>). Egli non ripartirà senza farci una visita,
ne son certa. (<i>Dopo una breve pausa</i>). Fu lui che
chiuse gli occhi al povero D’Aldengo; lui che ce ne
annunziò la morte...
</p>

<p>
<span class="smcap">Amedeo</span> (<i>piano, a capo basso</i>). Lo so, lo so.
</p>

<p>
(<i>Un silenzio</i>)
</p>

<p>
<span class="smcap">Ort.</span> (<i>cambiando tono</i>). Perchè state in piedi?
</p>

<p>
<span class="smcap">Amedeo.</span> Non vorrei trattenerla, incomodarla...
</p>

<p>
<span class="smcap">Ort.</span> (<i>benevola</i>). Mia figlia non starà molto a tornare;
volete aspettarla, o preferite andarle incontro?
</p>

<p>
<span class="smcap">Amedeo.</span> Ma da che parte? dove trovarla a quest’ora?
</p>

<p>
<span class="smcap">Ort.</span> Alla passeggiata della Cittadella, semplicemente.
Sabina non voleva saperne d’andare, ma la baronessa
Milliet ha tanto insistito!
</p>

<p>
<span class="smcap">Amedeo</span> (<i>rannuvolato</i>). La baronessa, eh? Avrà avuto
con sè suo fratello?
</p>

<p>
<span class="smcap">Ort.</span> (<i>con un sorriso fine</i>). Naturalmente!
</p>

<p>
<span class="smcap">Amedeo</span> (<i>per congedarsi</i>). Allora vado. Anche per non
disturbarla di più.
</p>

<p>
<span class="smcap">Ort.</span> (<i>ridendo</i>). Ma non sapete dir altro! Vi ripeto che...
<span class="pagenum" id="Page_237">[237]</span>
(<i>s’interrompe e porge l’orecchio</i>). Ecco una carrozza
che entra nel portone. Non possono che esser
loro. Buon per voi che non siete andato! (<i>ascoltando
ancora</i>). Sentite, sentite la voce di Sabina.
</p>

<h3>SCENA TERZA.
<span class="smaller">Amedeo, Ortensia, Sabina, la Baronessa Sofia Milliet,
Il Marchese del Cerreto.</span></h3>

<p>
<span class="smcap">Sab.</span> (<i>entrando allegra, vivace</i>). Eccomi, mamma! Oh!
Bermond!... Come va?
</p>

<p>
<span class="smcap">Amedeo</span> (<i>dopo aver fatto un inchino alle dame e ricambiato
freddamente un saluto col marchese</i>). Non
volevo venir che più tardi, ma poi...
</p>

<p>
<span class="smcap">Sab.</span> Avete fatto benissimo a venir presto. Anche noi,
eh, siamo andati e tornati con una prestezza!...
</p>

<p>
<span class="smcap">Sof.</span> Cara, prima di far a questo modo, valeva meglio
non muoversi.
</p>

<p>
<span class="smcap">Mar.</span> Una passeggiata? — Un sogno è stato, un fugacissimo
sogno! (<i>come improvvisando, ma senza caricatura</i>):
</p>

<div class="poem"><div class="stanza">
<p class="i01">Oh! quanto mai fu rapida</p>
<p class="i01">La mia ridente scena!...</p>
</div></div>

<p>
<span class="smcap">Sof.</span> (<i>al marchese</i>). Vogliamo andare?
</p>

<p>
<span class="smcap">Mar.</span> (<i>seccato</i>). Oh, Dio! Così, subito?
</p>

<p>
<span class="smcap">Sab.</span> Infatti! Poichè vi siete preso l’incomodo di salire
le scale perchè non volete sedervi, star ancora un
po’ con me?
</p>

<p>
<span class="smcap">Sof.</span> Voglio trovarmi a casa per le quattro. Vien sempre
qualcuno.
</p>

<p>
<span class="smcap">Ort.</span> Non sono ancora le tre.
</p>

<p>
<span class="smcap">Mar.</span> Io poi ho promesso alla contessa Sabina di recitarle
i miei nuovi versi «<i>Amor sovrano nelle moderne
politiche agitazioni</i>». E come si fa?
</p>

<p>
<span class="smcap">Sab.</span> Vedete un po’. È vero. Se ve n’andate, come si fa?
</p>

<p>
<span class="pagenum" id="Page_238">[238]</span>
</p>

<p>
<span class="smcap">Mar.</span> Stasera infallibilmente devo declamarli nell’adunanza
dei Pastori della Dora (<i>con sussiego</i>). Capirete
che il pastor Mirtillo non può mancare a un
impegno. D’altra parte vorrei che la contessina
fosse la prima a sentirli. È un omaggio... (<i>continua
a discorrere con Ortensia</i>).
</p>

<p>
<span class="smcap">Sof.</span> (<i>sottovoce a Sabina con un po’ di stizza</i>). So perchè
hai voluto tornar subito a casa!
</p>

<p>
<span class="smcap">Sab.</span> (<i>con semplicità</i>). Ignoravo affatto che Bermond
fosse qui, te lo assicuro.
</p>

<p>
<span class="smcap">Sof.</span> Non te l’hai a male se non ti credo?
</p>

<p>
<span class="smcap">Sab.</span> Figurati!
</p>

<p>
<span class="smcap">Mar.</span> (<i>sempre a Ortensia, ma alzando un po’ la voce</i>):
</p>

<div class="poem"><div class="stanza">
<p class="i01">Mentre il gallico sistema</p>
<p class="i01">Mette il mondo in iscompiglio,</p>
<p class="i01">E vorrebbe ogni diadema</p>
<p class="i01">Orgoglioso conculcar,</p>
<p class="i01">Anche amor, che ha scettro e regno...</p>
</div></div>

<p>
<span class="smcap">Sof.</span> (<i>interrompendolo</i>). Scendi dalle tue nuvole, fammi
il piacere! Andiamo, che è tempo. (<i>A Sabina</i>). Mi
dai un bacio?
</p>

<p>
<span class="smcap">Sab.</span> Due, cara!
</p>

<div class="blockquote">
<p>
(<i>Si baciano</i>).
</p>
</div>

<p>
<span class="smcap">Sof.</span> Contessa Ortensia... Cavaliere... (<i>si avvia</i>).
</p>

<p>
<span class="smcap">Mar.</span> (<i>a Sabina, baciandole la mano</i>):
</p>

<div class="poem"><div class="stanza">
<p class="i01">Quanto fu la mia gioia instabil breve!</p>
</div></div>

<p>
I miei ossequii, contessa Ortensia (<i>s’inchina</i>). Bermond,
vi saluto (<i>segue Sofia</i>).
</p>

<h3>SCENA QUARTA.
<span class="smaller">Amedeo, Ortensia, Sabina.</span></h3>

<p>
<span class="smcap">Ort.</span> (<i>a Sabina, avviandosi a destra</i>). Bada che Bermond
ti deve dar una nuova. Io la so già. (<i>Prima di uscire,
bonariamente</i>). E non bisticciatevi, mi raccomando.
(<i>Via</i>).
</p>

<p>
<span class="pagenum" id="Page_239">[239]</span>
</p>

<h3>SCENA QUINTA.
<span class="smaller">Amedeo, Sabina.</span></h3>

<p>
<span class="smcap">Sab.</span> Una nuova? Buona o cattiva? Cos’è? Presto!
</p>

<p>
<span class="smcap">Amedeo.</span> Speravo di trovarvi, di vedervi subito e invece...
</p>

<p>
<span class="smcap">Sab.</span> Ecco! L’avete con me perchè sono uscita con Sofia!
Ma se esco quasi tutti i giorni!
</p>

<p>
<span class="smcap">Amedeo.</span> Sì, ma oggi era con voi anche il marchese.
Quel poeta!
</p>

<p>
<span class="smcap">Sab.</span> (<i>ilare</i>). Ah! ah! sicuro, il poeta mi fa la corte. E
Sofia lo incoraggia, e vorrebbe che lo incoraggiassi
anch’io (<i>con sentimento, con grazia</i>). Ma questo a
voi deve importar così poco... La nuova, la nuova,
fuori la nuova!
</p>

<p>
<span class="smcap">Amedeo.</span> Vittorio è qui.
</p>

<p>
<span class="smcap">Sab.</span> Oh! Il conte? Da quando?
</p>

<p>
<span class="smcap">Amedeo.</span> Da ieri sera.
</p>

<p>
<span class="smcap">Sab.</span> E non siete venuto a dirmelo subito!
</p>

<p>
<span class="smcap">Amedeo.</span> Ma è arrivato tardi, tardissimo.
</p>

<p>
<span class="smcap">Sab.</span> Bisognava venir stamattina! E poi? Vi sarà altro:
vi sarete parlato, mi immagino?
</p>

<p>
<span class="smcap">Amedeo.</span> Sì, al momento dell’arrivo. Oggi non l’ho ancor
veduto. Spero di star con lui un po’ a lungo stasera...
Appunto son venuto per sapere, per concertar
con voi...
</p>

<p>
<span class="smcap">Sab.</span> (<i>come se non avesse capito benissimo</i>). Concertar
che?
</p>

<p>
<span class="smcap">Amedeo.</span> Quello che gli devo dire a proposito di... A
proposito del nostro... (<i>si ferma titubante</i>).
</p>

<p>
<span class="smcap">Sab.</span> (<i>con freddezza simulata, fingendo di raccapezzarsi</i>).
Ah! Sì, sì, ho capito. Ma c’è tempo, eh?
Che ve ne pare?
</p>

<p>
<span class="smcap">Amedeo.</span> Oh!
</p>

<p>
<span class="smcap">Sab.</span> Siete d’un altro parere, voi?
</p>

<p>
<span class="smcap">Amedeo</span> (<i>timidamente, quasi sottovoce</i>). Il lutto è finito.
</p>

<p>
<span class="pagenum" id="Page_240">[240]</span>
</p>

<p>
<span class="smcap">Sab.</span> Questo non significa niente.
</p>

<p>
<span class="smcap">Amedeo</span> (<i>attristato</i>). No?! Credete di dover aspettare?
Aspettiamo pure. Sapete che la vostra volontà è
tutto per me. Ma vi avverto che non rispondo di
nulla (<i>animandosi via via</i>). Mio fratello può ripartire
quando che sia, da un momento all’altro. Non
avete voluto mai ch’io gli scrivessi; adesso sarò io
che non vorrò più. E per una buona ragione. Potrebbe
rispondermi: — Perchè non hai parlato
mentr’ero a Torino, con te? Segno che non avevi
fiducia. Adesso aspetta; ne riparleremo quando tornerò. — E
chi sa quando tornerà! (<i>cambiando tono,
con tenerezza</i>). Io non mi stancherò d’aspettare:
ma voi?... io non mi stancherò, perchè vi amo, vi
amo, vi amo... Vi adoro, io!
</p>

<p>
<span class="smcap">Sab.</span> Ecco! Parlatemi così. Questo sì ch’è un argomento
stringente! (<i>gaia</i>). Che fatuo! Non si può scherzare?
Non avete capito che fingevo? Basta così
(<i>andando al canapè</i>). Qui, venitemi vicino. Parliamo
sul serio, concertiamo, combiniamo. A voi. Cosa
intendete di fare?
</p>

<p>
<span class="smcap">Amedeo</span> (<i>rasserenato</i>). Non so quel che mi direte.
</p>

<p>
<span class="smcap">Sab.</span> (<i>con gravità</i>). Bisognerà tener conto di tutto; delle
nostre condizioni rispettive; della mia particolarmente.
Agir con prudenza, con delicatezza, per non
far cattiva impressione alla prima. Non conosco
personalmente il conte Vittorio, ma so che è un
uomo serio, austero: ne avrò suggezione... e voi
non dovrete dire a vostro fratello spiattellatamente: — Io
amo, eccetera, eccetera; e voglio eccetera, eccetera.
Ci vorrà qualche riguardo, qualche cautela.
Pensiamo un momento.
</p>

<p>
<span class="smcap">Amedeo</span> (<i>le prende la mano e fa per baciarla</i>).
</p>

<p>
<span class="smcap">Sab.</span> (<i>ritirandola con grazia</i>). No, non divaghiamo!
Animo, concentratevi in voi, cercate, studiate, calcolate...
(<i>dopo un silenzio, con qualche impazienza</i>)
E dunque?
</p>

<p>
<span class="smcap">Amedeo.</span> Ci penso.
</p>

<p>
<span class="pagenum" id="Page_241">[241]</span>
</p>

<p>
<span class="smcap">Sab</span>. Com’è vostro fratello? Vi somiglia? No! Non ditemi
niente. Vedrò io... Sarei solo curiosa di sapere se,
incontrandolo per istrada... Non ditemi niente! (<i>dopo
una brevissima pausa</i>). Vittorio Bermond! (<i>ripetendo
con compiacenza</i>). Bermond... Bermond... Un
bel nome, sapete. A me mi par bello (<i>subitamente
più seria</i>). Chi m’avesse detto, quando l’ho visto
sotto la lettera... terribile che dopo avrei conosciuto
voi, e che... Cos’è il destino, eh? Cos’è la vita!
</p>

<p>
<span class="smcap">Amedeo</span> (<i>cercando di distrarla</i>). Amica mia, adesso
siete voi che divagate.
</p>

<p>
<span class="smcap">Sab</span>. (<i>come trascinata dai suoi pensieri</i>). Quando penso
a quei giorni...
</p>

<p>
<span class="smcap">Amedeo</span>. Sabina, vi prego...
</p>

<p>
<span class="smcap">Sab.</span> (<i>senza ascoltarlo</i>). Passai ore, traversai angoscie,
che prego Dio di non mandar mai più a nessun’anima
umana. No, non credevo di poter tornare
quella di prima! (<i>alzandosi</i>). Eppure, che volete?
le impressioni vennero perdendo vivacità, a poco
a poco mi acquetai, mi rimisi, e.... eccomi qui, eccomi
qui, eccomi qui.
</p>

<p>
<span class="smcap">Amedeo</span> (<i>fissandola stupito</i>). Contessa... Sabina... Che c’è
adesso? Che cosa avete? (<i>Si alza, ma non osa accostarsi</i>).
</p>

<p>
<span class="smcap">Sab</span>. (<i>sempre agitata</i>). Questo però era inevitabile. Ditemi
voi. È quel che accade ai giovani, eh?
</p>

<p>
<span class="smcap">Amedeo</span>. Santo Dio, è quel che accade a tutti!
</p>

<p>
<span class="smcap">Sab</span>. Ma è un brutto lato della nostra natura! Un brutto
lato! Un brutto lato! (<i>rimane immobile, con la testa
china sul petto</i>).
</p>

<p>
<span class="smcap">Amedeo</span> (<i>avvicinandosi dolcemente, sempre più sorpreso
e addolorato</i>). Ma che idee! Perchè mai questi...
come devo dire?... questi scrupoli. E proprio oggi!
Proprio adesso che dobbiam pensare a... a tutt’altro.
È la prima volta che vi vedo così. È una cosa
nuova per me, nuova e dolorosa. Che avete, Sabina?
Vi prego, ditemi, che avete?
</p>

<p>
<span class="smcap">Sab</span>. (<i>con le lagrime nella voce</i>). Ma se non so! Ero così
<span class="pagenum" id="Page_242">[242]</span>
gaia, così gaia, e a un tratto m’è venuta addosso una
inquietudine, un malessere... Non v’è capitato mai
di sentire all’improvviso farsi come un gran silenzio
tutto intorno, e dentro di voi anche?... Non credevo
di doverla provar più questa sensazione paurosa...
Quest’informe presentimento... Quando avevo Carlo
lassù, continuamente esposto al pericolo... Ma ora?
Perchè ora? Oh ma mi passa, mi passa.
</p>

<p>
<span class="smcap">Amedeo</span>. Ma che ubbie! Che sogni! Avete fatto paura
anche a me, sapete! (<i>attirandola verso il canapè</i>).
Venite, torniamo qui. E pensiamo a noi. Pensiamo
al nostro amore, alla nostra dolce intimità, che a
me pare ch’abbia sempre, sempre esistito (<i>con passione</i>)
Lasciamolo stare il passato. Tutto quello che
è stato deve sparire dalla nostra memoria. Le nostre
due vite devono unirsi, formarne una sola. E adesso
raccogliamo le idee. Sabina, Sabina mia...
</p>

<h3>SCENA SESTA.
<span class="smaller">Amedeo, Sabina, Gaudenzio.</span></h3>

<p>
<span class="smcap">Gaud</span>. (<i>sull’uscio</i>). Il signor conte Bermond chiede di
vedere la signora contessa D’Aldengo.
</p>

<p>
<span class="smcap">Sab</span>. Venga.
</p>

<p>
<span class="smcap">Gaud.</span> (<i>Via</i>).
</p>

<p>
<span class="smcap">Amedeo</span>. Lui!
</p>

<p>
<span class="smcap">Sab</span>. (<i>pensosa</i>). Sì.
</p>

<p>
<span class="smcap">Amedeo</span>. È naturale però?
</p>

<p>
<span class="smcap">Sab</span>. Sì, sì, è naturale.
</p>

<p>
<span class="smcap">Amedeo</span>. Avrà qualche cosa da dirvi?
</p>

<p>
<span class="smcap">Sab</span>. Non so...
</p>

<p>
<span class="smcap">Amedeo</span>. Vi lascio.
</p>

<p>
<span class="smcap">Sab</span>. No!... Sì! Fate come volete.
</p>

<p>
<span class="smcap">Amedeo</span>. Sabina...
</p>

<p>
<span class="smcap">Sab.</span> Silenzio!
</p>

<p>
<span class="pagenum" id="Page_243">[243]</span>
</p>

<p>
<span class="smcap">Amedeo</span> (<i>s’incammina come per muovere incontro al
fratello, poi quasi senza accorgersene si mette un
po’ in disparte</i>).
</p>

<p>
<span class="smcap">Sab</span>. (<i>si alza e si volge all’uscio</i>).
</p>

<h3>SCENA SETTIMA.
<span class="smaller">Amedeo, Sabina, Vittorio, Gaudenzio.</span></h3>

<p>
<span class="smcap">Gaud</span>. (<i>introduce Vittorio e si ritira</i>).
</p>

<p>
<span class="smcap">Vitt</span>. (<i>in abito civile, nero, si avanza e s’inchina</i>).
</p>

<p>
<span class="smcap">Sab</span>. Signor conte... Sapevo già il suo arrivo, ma non
avrei osato sperar mai che si sarebbe ricordato così
subito di me.
</p>

<p>
<span class="smcap">Vitt</span>. Lei sapeva il mio arrivo? E come mai? (<i>s’accorge
che Sabina guarda altrove, si volta e vede Amedeo;
con un atto di stupore</i>) Tu! Tu qui?
</p>

<p>
<span class="smcap">Amedeo</span>. Sono io che l’ho avvertita. Ho fatto male?
</p>

<p>
<span class="smcap">Vitt</span>. No.
</p>

<p>
<span class="smcap">Amedeo</span> (<i>inchinandosi</i>). Contessa...
</p>

<p>
<span class="smcap">Sab</span>. Ve ne andate? A rivederci.
</p>

<p>
<span class="smcap">Amedeo</span> (<i>con intenzione</i>). Domani...
</p>

<p>
<span class="smcap">Sab</span>. (<i>parlandogli anche con gli occhi</i>) Domani, stasera,
quando vorrete. È ancor presto. Se all’ora in cui
venite al solito non saprete come impiegar meglio
il tempo, mi troverete in casa.
</p>

<p>
<span class="smcap">Amedeo</span>. Siete mille volte troppo gentile. Addio Vittorio
(<i>via dal fondo</i>).
</p>

<p>
<span class="smcap">Sab</span>. (<i>a Vittorio</i>). Lei non sapeva ch’io conoscessi suo
fratello?
</p>

<p>
<span class="smcap">Vitt</span>. Infatti! E, a quanto vedo, viene qui molto spesso?
</p>

<p>
<span class="smcap">Sab</span>. (<i>suonando il campanello</i>). È un giovane serio, garbato,
e la sua compagnia è piacevole a tutti.
</p>

<p>
<span class="smcap">Gaud</span>. (<i>entra</i>).
</p>

<p>
<span class="smcap">Sab</span>. Avvertir la contessa.
</p>

<p>
<span class="smcap">Gaud.</span> (<i>via a destra</i>).
</p>

<p>
<span class="smcap">Sab.</span> (<i>a Vittorio</i>). Non voglio privar mia madre del piacere
di trovarsi subito con lei.
</p>

<p>
<span class="pagenum" id="Page_244">[244]</span>
</p>

<h3>SCENA OTTAVA.
<span class="smaller">Sabina, Vittorio, Ortensia, Gaudenzio.</span></h3>

<p>
<span class="smcap">Gaud</span>. (<i>rientra e via dal fondo</i>).
</p>

<p>
<span class="smcap">Ort</span>. (<i>entrando, molto affabilmente</i>). Conte! Quanto le
dobbiamo esser grate di questa sua gentile premura!
Abbiamo parlato tanto di lei! Se sapesse com’era
vivo in noi il desiderio di conoscerla!
</p>

<p>
<span class="smcap">Sab</span>. Per ringraziarla...
</p>

<p>
<span class="smcap">Ort</span>. Sì, per ringraziarla di quanto ha fatto per il nostro
povero...
</p>

<p>
<span class="smcap">Sab</span>. Di questo, sì, e della sua lettera così piena di commiserazione,
di benevolenza, di bontà. Ha ricevuta
la mia risposta?
</p>

<p>
<span class="smcap">Vitt</span>. L’ho ricevuta, l’ho ancora e la conserverò sempre.
</p>

<p>
<span class="smcap">Sab</span>. Davvero? (<i>con espressione</i>). Lei immagina come
dovevo trovarmi in quei giorni!... Temevo di non
aver saputo, di non aver potuto esprimerle tutta la
mia riconoscenza. E m’era rimasto come un rimorso!
Però prevedevo, anzi ero sicura, che, o prima o poi,
lei sarebbe venuto. Nella chiusa della sua lettera
accennava anzi a un colloquio che avrebbe dovuto
aver luogo fra noi.
</p>

<p>
<span class="smcap">Vitt</span>. È vero... Ed ho pensato molto a questo incontro.
E lei non può credere con quanta ansietà!
</p>

<p>
<span class="smcap">Sab</span>. Oh! Non comprendo il perchè! Doveva pur sentire
come l’avremmo accolto! (<i>come raccapezzandosi</i>).
Ah! forse il timore che la sua presenza potesse riuscirmi
penosa? È questo forse? Ebbene, no, no, no!
(<i>dopo una pausa, lentamente, con sentimento</i>). Lei
deve sapere che la memoria di Carlo mi ritorna serena,
sempre mestamente serena... È il ricordo d’un
amico lontano, d’un amico smarrito, ma non perduto.
</p>

<p>
<span class="smcap">Vitt</span>. (<i>con effusione</i>). Grazie! La ringrazio di parlarmi
così! (<i>cambiando tono, porgendole una scatoletta
<span class="pagenum" id="Page_245">[245]</span>
di ricco lavoro</i>). Ecco: qui sta quanto le devo rimettere.
</p>

<p>
<span class="smcap">Sab</span>. (siede, apre la scatola, la considera in silenzio).
</p>

<p>
<span class="smcap">Ort</span>. (avvicinandosi a lei dietro le spalle). Gli anelli, eh?
L’orologio, i capelli...
</p>

<p>
<span class="smcap">Sab</span> (commossa). Sì, mamma: le sue reliquie...
</p>

<p>
<span class="smcap">Ort</span>. (dopo un poco, togliendole dolcemente la scatola
dalle mani). Adesso basta. Riguarderemo queste cose
quando saremo tra noi.
</p>

<p>
<span class="smcap">Sab</span>. (ancora commossa, accostandosi a Vittorio). E
adesso mi dica... E lei? Non ha ritenuto niente? Non
le resta alcuna memoria di lui?
</p>

<p>
<span class="smcap">Vitt</span>. Quella che ho nel cuore.
</p>

<p>
<span class="smcap">Sab</span>. Dunque tocca a me... Si compiaccia d’aspettarmi
un momento (via a sinistra).
</p>

<h3>SCENA NONA.
<span class="smaller">Vittorio, Ortensia.</span></h3>

<p>
<span class="smcap">Vitt</span>. (<i>in atto di chi pensa</i>).
</p>

<p>
<span class="smcap">Ort</span>. (<i>respirando</i>). Ah! Creda che avevo il cuore stretto
in modo da non si dire. (<i>Dopo una pausa, cangiando
tono</i>). Lei ci favorirà ancora, non è vero? Verrà
spesso a trovarci?
</p>

<p>
<span class="smcap">Vitt</span>. (<i>scotendosi</i>) Riparto domani, signora.
</p>

<h3>SCENA DECIMA.
<span class="smaller">Vittorio, Ortensia, Sabina.</span></h3>

<p>
<span class="smcap">Sab</span>. (<i>entra tenendo in mano un piccolo ritratto, che
porge a Vittorio</i>). Ecco: questo è uno dei primi
doni che ho ricevuto da Carlo. — È per lei, lo
tenga.
</p>

<p>
<span class="smcap">Ort</span>. È una miniatura, fatta proprio benino.
</p>

<p>
<span class="pagenum" id="Page_246">[246]</span>
</p>

<p>
<span class="smcap">Vitt.</span> Grazie! Ma io non vorrei privarla...
</p>

<p>
<span class="smcap">Ort.</span> Io ne ho un’altra copia, che darò, com’è giusto, a
mia figlia. Per tutte e due poi, c’è un bel ritratto al
naturale di là nel salone (<i>a Vittorio che contempla
la miniatura</i>). Com’è lui!
</p>

<p>
<span class="smcap">Vitt.</span> Sì, sì, è lui (<i>quasi tra sè</i>). È lui, ancora tranquillo,
ancora felice...
</p>

<p>
<span class="smcap">Ort.</span> (<i>a Sabina</i>). Il conte ci lascia, sai: parte domani.
</p>

<p>
<span class="smcap">Sab.</span> (<i>con accento di meraviglia dolorosa</i>). Oh! (<i>a Vittorio</i>).
Lei parte? Ma perchè?
</p>

<p>
<span class="smcap">Vitt.</span> L’andare o lo stare non dipende sempre dalla mia
volontà.
</p>

<p>
<span class="smcap">Sab.</span> Mi concederà ancora qualche momento? Almeno
questo.
</p>

<p>
<span class="smcap">Ort.</span> Almeno questo, sì! La prego anch’io. Non è possibile
che non abbia più niente da dire a mia figlia.
Li lascio en tête-à-tête (<i>porge la mano a Vittorio e
via a destra</i>).
</p>

<h3>SCENA UNDICESIMA.
<span class="smaller">Sabina, Vittorio.</span></h3>

<p>
<span class="smcap">Sab.</span> (<i>andando al canapè e accennando a Vittorio di
sederle vicino</i>). Sa perchè l’ho trattenuta?
</p>

<p>
<span class="smcap">Vitt.</span> In verità... (<i>siede</i>).
</p>

<p>
<span class="smcap">Sab.</span> Perchè spero d’indurla a restare.
</p>

<p>
<span class="smcap">Vitt.</span> Son soldato, contessa.
</p>

<p>
<span class="smcap">Sab.</span> Come mi risponde!
</p>

<p>
<span class="smcap">Vitt.</span> Mi perdoni; voglio dire che devo fare di necessità
virtù.
</p>

<p>
<span class="smcap">Sab.</span> Se penso a insistere, è unicamente perchè mi rincresce
che lei vada via (<i>con forza</i>). Sì, sì, è così:
la sua partenza m’affligge.
</p>

<p>
<span class="smcap">Vitt.</span> (<i>sorridendo</i>). Possibile! Lei vuol vedermi confuso...
</p>

<p>
<span class="smcap">Sab.</span> (<i>seria</i>). Non rida... Speravo tanto d’aver acquistato
un amico!
</p>

<p>
<span class="pagenum" id="Page_247">[247]</span>
</p>

<p>
<span class="smcap">Vitt.</span> (<i>serio anche lui</i>). Lo sono.
</p>

<p>
<span class="smcap">Sab.</span> Sì, ma lontano da domani in poi, ed io lo vorrei
vicino, sempre vicino. Mi sento sola...
</p>

<p>
<span class="smcap">Vitt.</span> (<i>stupito</i>). Oh! Lei però ha sua madre...
</p>

<p>
<span class="smcap">Sab.</span> Guai se non avessi la mamma! È buona, indulgente,
mi vuol bene, tanto, troppo bene. Vede coi miei
occhi, pensa con la mia testa, e mi dà sempre ragione.
Io avrei bisogno d’una persona che, occorrendo,
mi sapesse dar torto.
</p>

<p>
<span class="smcap">Vitt.</span> E lei crede ch’io avrei questo coraggio?
</p>

<p>
<span class="smcap">Sab.</span> (<i>con brio</i>). Diamine! Un soldato! Se mai si può
provare.
</p>

<p>
<span class="smcap">Vitt.</span> La conosco da un’ora.
</p>

<p>
<span class="smcap">Sab.</span> Rimanga, e la difficoltà si appiana. E poi che importa,
se a me par d’averla sempre conosciuta? Se
mi sento disposta, inclinata, spinta a confidare in
lei? E viene a tempo, sa; capita in un momento
opportuno. Mi spiego. (<i>Blandamente</i>). Ho vissuto
un anno... come dovevo vivere. Adesso l’anno è
finito. Mettiamo pure ch’io non avessi alcuna intenzione
di tornare al mondo, il mondo verrebbe a
me. Capisce perchè vorrei vicina una persona di
buon consiglio?
</p>

<p>
<span class="smcap">Vitt.</span> (<i>che ha tenuti gli occhi fissi su di lei, mostrando
attenzione profonda</i>). Sì.
</p>

<p>
<span class="smcap">Sab.</span> A meno che non mi risolvessi a cercar un luogo di
sicurtà e di scampo... Che mi direbbe di fare?
</p>

<p>
<span class="smcap">Vitt.</span> (<i>pensoso</i>). Non so...
</p>

<p>
<span class="smcap">Sab.</span> Scusi, ma lei è altrove!
</p>

<p>
<span class="smcap">Vitt.</span> Perchè!? No!
</p>

<p>
<span class="smcap">Sab.</span> (<i>con vivacità</i>) Ma dunque ci sarebbe mai dubbio?
Mi vede lei chiusa in qualche vecchio castello, o
rifugiata sulla cima d’un monte? E per la vita, s’intende.
Mi meraviglio! Ho vent’anni!
</p>

<p>
<span class="smcap">Vitt.</span> (<i>perplesso</i>). Mi perdoni...
</p>

<p>
<span class="smcap">Sab.</span> (<i>sempre lieta e disinvolta</i>). Ci sarebbe anche il
convento, eh? Ma la vocazione, la vocazione, dove
la piglio?
</p>

<p>
<span class="pagenum" id="Page_248">[248]</span>
</p>

<p>
<span class="smcap">Vitt.</span> Prenda la vita come viene, si abbandoni.
</p>

<p>
<span class="smcap">Sab.</span> Già! E le par semplice questo?
</p>

<p>
<span class="smcap">Vitt.</span> No, nè semplice, nè facile. Ma perchè voler prevedere,
prestabilire? S’ottiene così di rado quel
che si spera! E, per fortuna, anche non sempre accade
quello che si teme! E poi, guai se si conoscesse
il futuro! Dunque, si affidi a Dio, a sè stessa...
e (<i>alzandosi</i>) si ricordi di me.
</p>

<p>
<span class="smcap">Sab.</span> (<i>restando seduta</i>). Almeno, mi dica: posso contar
su di lei?
</p>

<p>
<span class="smcap">Vitt.</span> Sì. Mi scriva, mi scriva spesso: io le risponderò.
</p>

<p>
<span class="smcap">Sab.</span> (<i>insistendo</i>). Posso contar su di lei come sopra un
fratello?
</p>

<p>
<span class="smcap">Vitt.</span> (<i>baciandole la mano</i>). Senza dubbio.
</p>

<p>
<span class="smcap">Sab.</span> Quando ci rivedremo?
</p>

<p>
<span class="smcap">Vitt.</span> Chi sa! (<i>si scosta da lei</i>).
</p>

<p>
<span class="smcap">Sab.</span> Non abbiamo proprio più nulla da dirci?
</p>

<p>
<span class="smcap">Vitt.</span> Per ora...
</p>

<p>
<span class="smcap">Sab.</span> Le scriverò presto, sa... (<i>con significato</i>). Forse
prima di quello che crede.
</p>

<p>
<span class="smcap">Vitt.</span> (<i>colpito</i>). Oh! (<i>fissandola</i>). Io non posso immaginare
di che si tratti; però mi dica la verità: lei
ha già in mente quello che mi comunicherà poi?
</p>

<p>
<span class="smcap">Sab.</span> (<i>con grazia</i>). Eh sì, press’a poco. Ma non so ancor
bene. Forse la pregherò semplicemente, ma caldamente,
di tornar qui. Forse no... forse sì... Insomma
vedremo.
</p>

<p>
<span class="smcap">Vitt.</span> (<i>studiando di contenersi</i>). E non vuole, e non
può dirmi nulla?
</p>

<p>
<span class="smcap">Sab.</span> (<i>ridendo</i>). Quando ci dicono che siamo curiose!
</p>

<p>
<span class="smcap">Vitt.</span> (<i>tornandole vicino d’un balzo</i>). La supplico di
rispondermi!
</p>

<p>
<span class="smcap">Sab.</span> (<i>un po’ stupita</i>). Ma, signor Iddio! Vi sono cose
che non si possono dire nè in due, nè in quattro
parole. Lei è lì per andarsene; domani sarà lontano...
Non mi resta che scrivere.
</p>

<p>
<span class="smcap">Vitt.</span> (<i>risoluto</i>). Disponga liberamente di me, del mio
tempo. Non so se lei parlasse sul serio dianzi, quando
<span class="pagenum" id="Page_249">[249]</span>
ha detto di volermi considerar come un fratello:
ma suo amico lo sono, amico vero, fino alla morte.
Mi raccomandò questo colui che non è più.
</p>

<p>
<span class="smcap">Sab.</span> Ah! E lei si dimenticava di dirmelo? Vede? E se
ne andava!
</p>

<p>
<span class="smcap">Vitt.</span> (<i>turbato</i>). È giusto! Mi perdoni. E mi perdoni pure
se, in conseguenza appunto di questa raccomandazione,
mi trovo come obbligato a rivolgerle una
domanda. Le parrà strana; indiscreta, ma la prego
di rispondermi.
</p>

<p>
<span class="smcap">Sab.</span> (<i>inquieta</i>) Avanti, dica.
</p>

<p>
<span class="smcap">Vitt.</span> (<i>con mal repressa ansietà</i>). Avrei indugiato, aspettato
ancora... rispettando scrupolosamente non solo
un segreto, ma anche, ma anche...
</p>

<p>
<span class="smcap">Sab.</span> (<i>sempre più inquieta, con impeto</i>). Ma non vede
che questi preamboli mi fanno rabbrividire!
</p>

<p>
<span class="smcap">Vitt.</span> (<i>fissandola</i>). Quello che non mi voleva dire per
mancanza di tempo, quello che intendeva di scrivermi,
riguarda... riguarda forse il suo avvenire?
</p>

<p>
<span class="smcap">Sab.</span> (<i>angustiata</i>). Sì. — E poi? Adesso tocca di nuovo
a lei a parlare. Io ho risposto. Non le basta? Ebbene,
ecco: penso che posso essere ancora felice,
e lo vorrei esser presto. Ecco tutto. Vedo che ha
capito. Non mi guardi così: potrei indovinare. E
non voglio. Non voglio indovinar niente! Voglio
sentire, voglio sapere da lei. Ecco!
</p>

<p>
<span class="smcap">Vitt.</span> (<i>addoloratissimo</i>). Come avevo ragione di pregar
Dio che tenesse lontana l’ora in cui avrei dovuto
compiere intero il mio mandato!
</p>

<p>
<span class="smcap">Sab.</span> (<i>atterrita</i>). E io!... Io sentivo bene intorno a me
un non so che d’avverso, d’occulto, d’insidioso... È
l’avviso interno di poco fa! Oh! (<i>risoluta</i>). Presto!
Dunque, c’è un ostacolo? È questo, eh? Cos’è?
Cos’è? Abbreviamo il supplizio.
</p>

<p>
<span class="smcap">Vitt.</span> Il desiderio di Carlo.
</p>

<p>
<span class="smcap">Sab.</span> (<i>quasi inorridendo</i>). Ah!... Mio marito è morto desiderando
che io... Possibile? Sì, questo si può
desiderare, ma dirlo? Che cosa! Dirlo!... (<i>scattando.</i>)
<span class="pagenum" id="Page_250">[250]</span>
E adesso voglio tutto. Voglio le sue parole, una a
una, per ordine, come le ha pronunziate. Devo
poter pesare il loro significato, giudicar della loro
portata. Può andarne la vita! Che ne sa lei! M’han
voluta legare: ho il diritto di veder la catena. A
noi, a noi: desiderio o volontà?
</p>

<p>
<span class="smcap">Vitt.</span> (<i>sommessamente</i>). Volontà.
</p>

<p>
<span class="smcap">Sab.</span> Ah! (<i>come sollevata</i>). Sta bene. Non devo passar a
nuove nozze, perchè l’ultima volontà di mio marito
vi si oppone. Son questi i termini esatti? Possiamo
parlar chiaro quanto ci piace, oramai. La volontà!
La volontà! La volontà! (<i>a Vittorio</i>). E lei... Lei ha
ricevuto l’incarico di farla eseguire? (<i>amaramente</i>).
S’è preso un bell’assunto, lei!
</p>

<p>
<span class="smcap">Vitt.</span> (<i>tristamente</i>). Lo so: l’ho visto subito; è più d’un
anno ch’io penso a questo. Oramai, non mi può
fare un’obbiezione ch’io non abbia fatto cento, mille
volte a me stesso. Non potrei ribatter pur una delle
sue ragioni. Son disarmato nel campo della logica,
la vittoria è sua. Perciò non mi rivolgo alla mente,
io, mi rivolgo al cuore. Mi secondi, signora; torni
indietro con me, venga al giorno in cui si è separata
da Carlo... Rammenti l’angoscia dell’ultimo
addio!... E poi, e poi, e poi... io vorrei aver modo
d’esprimere ciò che quell’infelice pativa diviso da
lei. L’acerba ed intensa tristezza che l’opprimeva,
lo spasimo di certe ore, le ribellioni insensate... Vivevo
con lui nella stessa capanna: so tutto, le
posso dir tutto. Sempre così, sempre turbato da uno
stesso pensiero, sempre con quell’immagine sola,
che non si spostava mai dalla direzione del suo
sguardo, che non lo lasciava mai, nemmeno fra i
rischi, le ansie, le spietate fatiche di quei giorni. La
vedeva nel cielo, nella nebbia; nel candor della neve,
nell’ombra dei burroni. Lei, lei, lei! Sempre lei!
</p>

<p>
<span class="smcap">Sab.</span> (<i>Immobile, muta, lo guarda, come affascinata dalle
sue parole</i>).
</p>

<p>
<span class="smcap">Vitt.</span> (<i>dopo una breve pausa, con gran forza</i>). E quello
<span class="pagenum" id="Page_251">[251]</span>
che deve aver provato quando sentì che stava per
lasciarla per sempre! Ero là. Soffriva, e non pensava
che a lei. Non vedrò cosa più orrenda in mia
vita! Un’anima disperata in un corpo straziato (<i>con
grandissima forza</i>). Come potevo negargli il conforto
che implorava a mani giunte? Non era possibile
lasciarlo partire così!
</p>

<p>
<span class="smcap">Sab.</span> (<i>si lascia andar seduta: ha le palme strette ai due
lati del volto, gli occhi spalancati, come se vedesse
realmente ogni cosa</i>).
</p>

<p>
<span class="smcap">Vitt.</span> (<i>accostandosi ancora, ripetendo con voce soffocata
le parole di Carlo</i>). Dirai a Sabina che ti
parlavo tanto, tanto di lei; sempre di lei. Che son
morto col suo nome sulle labbra... (<i>cambiando tono</i>).
Spirò tra le mie braccia: fu così! (<i>Dopo una pausa,
intenerito</i>). Povero amico! Poveri morti! Voi non
mutate: l’amore che ci avete portato è un fatto
sempre vero e reale. Perchè dobbiamo mutar noi?
Perchè piangervi oggi, e fra mesi, fra un anno,
ridere, scherzare, dimenticar tutto...
</p>

<p>
<span class="smcap">Sab.</span> (<i>sopraffatta nasconde il volto tra le mani</i>).
</p>

<h3>SCENA DODICESIMA.
<span class="smaller">Sabina, Vittorio, Gaudenzio, Amedeo.</span></h3>

<p>
<span class="smcap">Gaud.</span> (<i>introduce Amedeo e si ritira</i>).
</p>

<p>
<span class="smcap">Amedeo</span> (<i>entra, fa due passi, poi vede, si ferma attonito</i>).
</p>

<p>
<span class="smcap">Vitt.</span> (<i>correndo a lui, con voce bassa, concitato</i>). La
contessa non può riceverti. Non è il momento. Va
via!
</p>

<p>
<span class="smcap">Amedeo</span> (<i>sbigottito</i>). Cos’è successo?
</p>

<p>
<span class="smcap">Vitt.</span> (<i>spingendolo verso la porta</i>). Taci! Saprai poi.
Vattene.
</p>

<p>
<span class="smcap">Amedeo</span> (<i>resistendo</i>). Perdonami! Così no! È inutile:
non vado via così. (<i>Alzando la voce</i>). Sabina...
</p>

<p>
<span class="smcap">Sab.</span> (<i>si scuote, balza in piedi</i>). Voi!
</p>

<p>
<span class="pagenum" id="Page_252">[252]</span>
</p>

<p>
<span class="smcap">Amedeo</span> (<i>angosciato</i>). Cos’avete?... Che hai? Sabina, che
hai?
</p>

<p>
<span class="smcap">Vitt.</span> (<i>con un grido</i>). Tu?!... Dunque sei tu che... Oh!
(<i>afferrandolo</i>). Via, via, via!
</p>

<p>
<span class="smcap">Amedeo</span> (<i>impetuoso, dibattendosi</i>). Lasciami!... Voglio
una parola... Sabina!
</p>

<p>
<span class="smcap">Sab.</span> (<i>piegata a lui, con le mani protese</i>). Va! Adesso
devi andare... Va! (<i>con uno scoppio di passione e
di pianto</i>). Ma spera, sai! Spera ancora! Spera!
spera! spera!
</p>

<p class="pad2 center large">
<span class="smcap">Cala la tela.</span>
</p>

<div class="chapter">
<p>
<span class="pagenum" id="Page_253">[253]</span>
</p>

<h3>ATTO TERZO.</h3>
</div>

<div class="blockquote">
<p>
<i>Stanza in casa dei fratelli Bermond. Due porte laterali:
quella di destra serve d’ingresso comune;
quella di sinistra mette agli appartamenti interni.
Caminetto acceso nel fondo. Tavola, sedie, poltrone. — È
sera: la scena è scura.</i>
</p>
</div>

<h3>SCENA PRIMA.
<span class="smaller">Vittorio, Amedeo, poi Michele.</span></h3>

<p>
<span class="smcap">Vitt.</span> (<i>immobile, seduto sur una poltrona davanti al
caminetto</i>).
</p>

<p>
<span class="smcap">Amedeo</span> (<i>apre l’uscio di sinistra, dà una rapida occhiata
all’intorno, non vede Vittorio e s’avvia a
destra</i>).
</p>

<p>
<span class="smcap">Vitt.</span> (<i>con voce tranquilla, senza voltarsi</i>). Amedeo!
</p>

<p>
<span class="smcap">Amedeo</span> (<i>trasalendo</i>). M’hai chiamato?
</p>

<p>
<span class="smcap">Vitt.</span> (<i>alzandosi</i>). Oh guarda: non m’accorgevo d’essere
al buio! E anche tu, di là, eh? (<i>gli passa davanti
e va all’uscio di destra</i>). Michele!... lume, presto!
(<i>ad Amedeo</i>). Tu stai con me.
</p>

<p>
<span class="smcap">Amedeo.</span> Perchè?
</p>

<p>
<span class="smcap">Vitt.</span> Mi fai piacere.
</p>

<p>
<span class="smcap">Michele</span> (<i>entra con una lucerna che posa sulla tavola,
e via</i>).
</p>

<p>
<span class="smcap">Amedeo.</span> È un desiderio, od è un ordine?
</p>

<p>
<span class="smcap">Vitt.</span> (<i>non risponde</i>).
</p>

<p>
<span class="smcap">Amedeo.</span> Perchè, se mai... di là son più tranquillo.
</p>

<p>
<span class="smcap">Vitt.</span> (<i>blando</i>). Però te ne andavi.
</p>

<p>
<span class="smcap">Amedeo</span> (<i>aspro</i>). Se sono tuo prigioniero, dimmelo. Lo
devo sapere!
</p>

<p>
<span class="smcap">Vitt.</span> Sentiamo: è la mia presenza che ti è uggiosa?
</p>

<p>
<span class="pagenum" id="Page_254">[254]</span>
</p>

<p>
<span class="smcap">Amedeo</span> (<i>prorompendo</i>). Non dovevi promettere.
</p>

<p>
<span class="smcap">Vitt.</span> T’ho detto tutto. Mi hai chiesto tempo per riflettere.
Te l’ho accordato. Ora...
</p>

<p>
<span class="smcap">Amedeo.</span> Non dovevi promettere.
</p>

<p>
<span class="smcap">Vitt.</span> Quello che è fatto è fatto.
</p>

<p>
<span class="smcap">Amedeo.</span> Sei spietato.
</p>

<p>
<span class="smcap">Vitt.</span> (<i>porgendogli la mano</i>). Vieni qui, senti...
</p>

<p>
<span class="smcap">Amedeo.</span> Lasciami stare.
</p>

<p>
<span class="smcap">Vitt.</span> (<i>con dolcezza</i>). Soffro, sai, nel vederti così... Tu
rendi l’obbligo mio mille volte più imperioso ed
amaro. Sei mio fratello! Devo fare per te quello
che farei per me. Devo contrastarti la felicità più
severamente, più duramente che a qualunque altro.
Ecco.
</p>

<p>
<span class="smcap">Amedeo.</span> La tua promessa è assurda, assolutamente assurda.
Non la dovevi dare.
</p>

<p>
<span class="smcap">Vitt.</span> (<i>calmo e grave</i>). T’ho detto e ti ripeto che non ho
potuto sottrarmi. Che vuoi? Nella vita si dànno
questi casi urgenti, queste circostanze che vincolano
implacabilmente tutto l’avvenire... Momenti terribili,
che non si possono stornare, nè con ragioni,
nè con pianti, nè con alcun mezzo umano. Tu dici
che quello che ho fatto è assurdo? Che ne so io?
Che me ne importa?
</p>

<p>
<span class="smcap">Amedeo.</span> Tu ti sei attaccato a un’idea, ne hai vissuto,
l’hai nel sangue (<i>con forza</i>). Ma io posso, io voglio
discutere!
</p>

<p>
<span class="smcap">Vitt.</span> Non devo considerar nulla. Eh già, lo so, è un
sentimento. Non è che un sentimento!... Non si
spiega, non si afferra, non si definisce. Prova a
mancarvi. Prova a esitare in fatto di lealtà, di
generosità, di coraggio; prova a non respingere un
insulto; prova a non pagare i debiti che la legge
non tutela; prova a non considerar come sacra qualunque
promessa! (<i>severamente</i>). I doveri di noi
gentiluomini verso Dio, verso il prossimo, e verso
noi stessi, non si contano e non si pesano.
</p>

<p>
<span class="smcap">Amedeo.</span> Ma una promessa vincola chi la fa! Io sono
<span class="pagenum" id="Page_255">[255]</span>
libero! Sabina è libera! E poi, senti, mi hai detto
tu stesso che D’Aldengo era ferito, morente. Puoi
tu affermare ch’egli fosse ancor sano di mente? Eh?
Vedi? La stranezza della sua richiesta è una prova
chiara, lampante ch’egli non lo era più. E mi vuoi
sacrificare a un delirante, a un demente? Ti par
giusto?
</p>

<p>
<span class="smcap">Vitt.</span> (<i>angustiato, tra sè</i>). Fa quel che devi, e avvenga
quel che può (<i>percorre la scena accigliato, col
capo basso</i>).
</p>

<p>
<span class="smcap">Amedeo</span> (<i>addoloratissimo</i>). Ma questo è un sogno d’inferno!
Non posso, non posso, non posso romper
così col passato!
</p>

<p>
<span class="smcap">Vitt.</span> Affidati a me.
</p>

<p>
<span class="smcap">Amedeo</span> (<i>amaramente</i>). Oh!
</p>

<p>
<span class="smcap">Vitt.</span> Ti guarirò. Farò tutto al mondo per renderti la
calma, per farti felice.
</p>

<p>
<span class="smcap">Amedeo.</span> Taci, taci, mi fai male! Oppure no; senti: son
calmo. Mi calmerò anche di più. Lascia ch’io torni
a lei, ch’io la veda ancor una volta...
</p>

<p>
<span class="smcap">Vitt.</span> (<i>accenna dolcemente di no</i>).
</p>

<p>
<span class="smcap">Amedeo</span> (<i>implorando</i>). Chi sa? Forse trovandola tranquilla,
persuasa... Lei stessa mi dirà... Ragioneremo.
Sai, alle volte una parola può far un gran bene. Mi
lasci andare, eh?... No? Perchè così soffro troppo,
vedi: soffro proprio troppo!... Non conviene nemmeno
a te pretendere tanto, spingermi così. Son
tuo fratello, Vittorio, son tuo fratello!... (<i>fa l’atto
di lanciarsi all’uscio</i>).
</p>

<p>
<span class="smcap">Vitt</span> (<i>si frappone</i>).
</p>

<p>
<span class="smcap">Amedeo</span> (<i>indietreggia e si getta singhiozzando sopra
una seggiola</i>). (<i>Un silenzio</i>).
</p>

<div class="blockquote">
<p>
(<i>Si sente picchiar sommessamente all’uscio di destra</i>).
</p>
</div>

<p>
<span class="smcap">Vitt.</span> (<i>a Amedeo</i>). Su, su! Presto, che nessuno ti veda!
</p>

<p>
<span class="smcap">Amedeo</span> (<i>alzandosi</i>). Chi sarà? (<i>pieno di speranza</i>). Chi
può essere? Chi credi che sia?
</p>

<div class="blockquote">
<p>
(<i>Si picchia ancora</i>).
</p>
</div>

<p>
<span class="smcap">Vitt.</span> Avanti!
</p>

<p>
<span class="pagenum" id="Page_256">[256]</span>
</p>

<h3>SCENA SECONDA.
<span class="smaller">Vittorio, Amedeo, Michele.</span></h3>

<p>
<span class="smcap">Michele.</span> Il signor conte Di Pranero, il signor cavaliere
La Torretta.
</p>

<p>
<span class="smcap">Amedeo</span> (<i>si allontana lentamente, cupo, e va a porsi
davanti al caminetto</i>).
</p>

<p>
<span class="smcap">Vitt.</span> (<i>a Michele</i>). Dirai loro che... (<i>dopo aver pensato</i>).
No: falli entrare.
</p>

<p>
<span class="smcap">Michele</span> (<i>via</i>).
</p>

<h3>SCENA TERZA.
<span class="smaller">Vittorio, Amedeo, Di Pranero, La Torretta.</span></h3>

<p>
<span class="smcap">La Tor.</span> (<i>entrando, seguito da Di Pranero</i>). Deo gratias!
</p>

<p>
<span class="smcap">Vitt.</span> Venite, venite.
</p>

<p>
<span class="smcap">La Tor.</span> (<i>vedendo Amedeo</i>). Oh guarda! Bermond iuniore!
Quanto tempo è che non ci vediamo! (<i>avvicinandosi</i>).
Si sta bene, eh, vicino al fuoco?
</p>

<p>
<span class="smcap">Vitt.</span> Sedete, vi prego.
</p>

<p>
<span class="smcap">La Tor.</span> e <span class="smcap">Di Pran.</span> (<i>seggono intorno al camino</i>)
</p>

<p>
<span class="smcap">Amedeo</span> (<i>si scosta, si avvia verso l’uscio di destra: d’un
tratto si volta titubante a guardare Vittorio</i>).
</p>

<p>
<span class="smcap">Vitt.</span> (<i>lo fissa, lo ferma con lo sguardo</i>).
</p>

<p>
<span class="smcap">Amedeo</span> (<i>siede vicino alla tavola</i>).
</p>

<p>
<span class="smcap">Di Pran.</span> Dunque si parte o non si parte, domani?
</p>

<p>
<span class="smcap">Vitt.</span> Si parte. Non eravamo rimasti intesi così?
</p>

<p>
<span class="smcap">Di Pran.</span> Eh altro! Ma non avendoti visto in tutta la
giornata...
</p>

<p>
<span class="smcap">La Tor.</span> Che diavolo hai fatto?
</p>

<p>
<span class="smcap">Vitt.</span> Che volete... gli affari...
</p>

<p>
<span class="smcap">Di Pran.</span> Noi abbiamo girata la capitale in cerca di notizie.
</p>

<p>
<span class="smcap">Vitt.</span> Ah sì? Ebbene?
</p>

<p>
<span class="pagenum" id="Page_257">[257]</span>
</p>

<h3>SCENA QUARTA.
<span class="smaller">Vittorio, Amedeo, La Torretta, Di Pranero, Michele.</span></h3>

<p>
<span class="smcap">Michele</span> (<i>entra portando un vassoio con bottiglie e bicchieri</i>).
</p>

<p>
<span class="smcap">La Tor.</span> (<i>vedendolo</i>). Bravo!... Come ti chiami?
</p>

<p>
<span class="smcap">Michele.</span> Michele, signore.
</p>

<p>
<span class="smcap">La Tor.</span> Bravo, Michele.
</p>

<p>
<span class="smcap">Di Pran.</span> (<i>a Vittorio</i>). È La Torretta, sai, che s’è preso
la libertà...
</p>

<p>
<span class="smcap">La Tor.</span> Di domandar del vino, dopo che tu avevi ordinato
i liquori.
</p>

<p>
<span class="smcap">Vitt.</span> Avete fatto benissimo (<i>a Michele</i>). Mesci e va pure.
</p>

<p>
<span class="smcap">Michele</span> (<i>eseguisce e via</i>).
</p>

<p>
<span class="smcap">La Tor.</span> (<i>prima di bere</i>). Viva la guerra! eh?
</p>

<p>
<span class="smcap">Di Pran.</span> E viva l’amore!
</p>

<p>
<span class="smcap">La Tor.</span> Lascialo stare, l’amore! Non c’è tempo adesso.
Non si può bere e fischiare a un tratto. Non parlerei
così, se qui ci fossero dame, ma... (<i>rivolto ad Amedeo</i>)
cavalierino, e voi?
</p>

<p>
<span class="smcap">Amedeo.</span> Grazie, non bevo vino.
</p>

<p>
<span class="smcap">La Tor.</span> Cospetto! Si vede.
</p>

<p>
<span class="smcap">Amedeo.</span> Perchè?
</p>

<p>
<span class="smcap">La Tor.</span> Siete pallido.
</p>

<p>
<span class="smcap">Di Pran.</span> Avete brutta cera.
</p>

<p>
<span class="smcap">Vitt.</span> Dunque, e coteste notizie?
</p>

<p>
<span class="smcap">La Tor.</span> Oh buone, eccellenti! Si prepara una campagna
coi fiocchi!
</p>

<p>
<span class="smcap">Vitt.</span> (<i>attento</i>). Dite, dite: che cosa sapete?
</p>

<p>
<span class="smcap">Di Pran.</span> Si muovono tutti.
</p>

<p>
<span class="smcap">Vitt.</span> (<i>con gli occhi scintillanti</i>). Che! la leva in massa?
</p>

<p>
<span class="smcap">Di Pran.</span> No: se fosse stata ordinata, lo sapresti anche
tu...
</p>

<p>
<span class="smcap">La Tor.</span> Ma fa quasi lo stesso. Giovani e vecchi, ricchi
<span class="pagenum" id="Page_258">[258]</span>
e poveri, contadini e borghesi, nobili e plebei, tutti
in moto, tutti in faccende. All’armi! all’armi! L’altro
anno si sono ammessi nei reggimenti i fanciulli?
Ebbene, guarda, sarà molto se quest’anno si riuscirà
a far stare a casa i lattanti!
</p>

<p>
<span class="smcap">Di Pran.</span> Euh! È tutto dire!
</p>

<p>
<span class="smcap">La Tor.</span> Naturalmente che esagero un poco.
</p>

<p>
<span class="smcap">Di Pran.</span> (<i>brontolando</i>). Sì, ma l’argomento è serio...
</p>

<p>
<span class="smcap">La Tor.</span> Ed io so parlar anche sul serio (<i>alzando il bicchiere</i>).
Al Re! Al Piemonte! A noi! Va bene così?
</p>

<p>
<span class="smcap">Vitt.</span> Benissimo.
</p>

<p>
<span class="smcap">Di Pran.</span> (<i>avviandosi</i>). A domani, dunque!
</p>

<p>
<span class="smcap">Vitt.</span> A domani, a domani.
</p>

<p>
<span class="smcap">Di Pran.</span> (<i>ad Amedeo</i>). Cavaliere, buona notte. E curate
la vostra salute.
</p>

<p>
<span class="smcap">La Tor.</span> Cospetto! E se mai... ricordatevi che l’aria di
montagna è una gran medicina.
</p>

<p>
<span class="smcap">Vitt.</span> (<i>accompagnandoli</i>). All’alba!
</p>

<p>
<span class="smcap">La Tor.</span> Non quella dei tafani, eh?
</p>

<p>
<span class="smcap">Di Pran.</span> e <span class="smcap">La Tor.</span> (<i>escono</i>).
</p>

<h3>SCENA QUINTA.
<span class="smaller">Vittorio, Amedeo.</span></h3>

<p>
<span class="smcap">Vitt.</span> (<i>accostandosi ad Amedeo, e battendogli sopra una
spalla</i>). Tu vieni con me.
</p>

<p>
<span class="smcap">Amedeo</span> (<i>lo guarda trasognato</i>).
</p>

<p>
<span class="smcap">Vitt.</span> Hai sentito come ti hanno parlato quei due ufficiali?
E, bada, senza nessuna intenzione di offenderci.
Il tuo posto non è più qui.
</p>

<p>
<span class="smcap">Amedeo</span> (<i>si scosta con un atto rabbioso</i>).
</p>

<p>
<span class="smcap">Vitt.</span> Partiamo insieme, domattina.
</p>

<p>
<span class="smcap">Amedeo.</span> Senza vederla più?... No!
</p>

<p>
<span class="smcap">Vitt.</span> Ricorda. Volevi venire quando si entrò in campagna.
Non ho consentito. Pareva non si trattasse
<span class="pagenum" id="Page_259">[259]</span>
che di respingere una torma di furibondi, e profittar
della vittoria per tentar la conquista. Era un
errore, era un sogno. Il nemico ha vinto, rivinto; si
fa ogni giorno più esperto e feroce. (<i>Con forza</i>). La
casa brucia, tutti dobbiamo correre al fuoco!
</p>

<p>
<span class="smcap">Amedeo</span> (<i>animandosi un poco</i>). Ti raggiungerò.
</p>

<p>
<span class="smcap">Vitt.</span> Parti con me e ti darò il modo di farti subito
onore. Staremo in Asti fin che ci lascieranno. Oh,
ma non si andrà per le lunghe! Alla metà di gennaio
ci metteremo in marcia verso le montagne:
andremo a rilevare i battaglioni che avranno svernato
lassù. Vedrai un’accolta di spettri... e ti sentirai
un altr’uomo.
</p>

<p>
<span class="smcap">Amedeo</span> (<i>amaramente</i>). È un rimprovero, questo?
</p>

<p>
<span class="smcap">Vitt.</span> Seguimi, e domani a quest’ora non potrò fartelo
più.
</p>

<p>
<span class="smcap">Amedeo.</span> Verrò, te lo giuro.
</p>

<p>
<span class="smcap">Vitt.</span> Devi dire: vengo (<i>con forza persuasiva</i>). Senti,
Amedeo: anche adesso là si battono, sai. Le maledette
carmagnole brulicano lungo il confine, e stuzzicano,
e provocano, e sfidano senza posa i nostri
avamposti. Appena il sole squaglierà le nevi, daremo
battaglia (<i>con entusiasmo</i>). E noi due ci saremo:
saremo là, fianco a fianco. Ah! tu non sai ancora
cosa sono i colpi, gli urli, la lotta, le bandiere al
vento! Vedrai, vedrai, vedrai che nella vita non c’è
soltanto l’amore.
</p>

<p>
<span class="smcap">Amedeo</span> (<i>con voce sorda</i>). E se... se, diviso da lei, io
non potessi sopportarla la vita?
</p>

<p>
<span class="smcap">Vitt.</span> (<i>fissandolo</i>). Vale a dire che, in un momento di
disperazione, di follia, potresti anche pensare a...
E sta bene (<i>dopo un silenzio, con molta calma</i>).
L’anno passato, dopo le giornate di giugno, sul Raus,
dentro un ridotto, si trovarono i corpi di due giovinette.
Avevano indosso l’assisa, e le armi alla
mano. Come, perchè fossero là, nessuno seppe: nessuno,
credo, lo saprà mai. Forse, chi sa, non potendo
anch’esse sopportare la vita, le povere donne,
<span class="pagenum" id="Page_260">[260]</span>
l’avevan buttata via... da uomo (<i>dopo una pausa</i>).
Hai inteso?
</p>

<p>
<span class="smcap">Amedeo</span> (<i>sottovoce</i>). Sì.
</p>

<p>
<span class="smcap">Vitt.</span> (<i>energico</i>). Allora, a noi: occupiamoci!
</p>

<p>
<span class="smcap">Amedeo</span> (<i>come risvegliandosi</i>). Aiutami tu! Assistimi!
Dimmi tu quel che devo fare. Io non so più: non
posso pensare...
</p>

<p>
<span class="smcap">Vitt.</span> (<i>affettuoso</i>). Son qui, non ti lascio. Chiameremo
Michele. Egli penserà alla roba. Una piccola valigia,
niente più del necessario. Noi, noi penseremo all’essenziale.
Alle armi. Sta bene attento. Porterai
la tua spada, quella d’acciaio brunito: l’altra non
è buona che per la parata. Le pistole lunghe, quelle
di Versailles, sono eccellenti. E poi vedremo (<i>avviandosi
a sinistra</i>). Bisogna vedere subito, anzi.
Vengo di là, con te. (<i>Fermandosi</i>). Prima però...
prima però, vieni qui. Ti voglio qui, sul cuore. (<i>Lo
prende fra le braccia</i>). Non ho che te! Sei la mia
speranza. D’ora in poi starai con me; sempre,
sempre, sempre con me...
</p>

<p>
<span class="smcap">Amedeo</span> (<i>intenerito</i>). Vittorio...
</p>

<div class="blockquote">
<p>
(<i>Rimangono abbracciati in mezzo alla scena</i>).
</p>
</div>

<h3>SCENA SESTA.
<span class="smaller">Vittorio, Amedeo, Sabina.</span></h3>

<p>
<span class="smcap">Sab.</span> (<i>entra frettolosa</i>).
</p>

<p>
<span class="smcap">Amedeo</span> (<i>vedendola</i>). Dio!... Lei.
</p>

<p>
<span class="smcap">Vitt.</span> (<i>turbato</i>). Signora!
</p>

<p>
<span class="smcap">Sab.</span> (<i>indicando Amedeo</i>). Voglio parlare con lui.
</p>

<p>
<span class="smcap">Vitt.</span> Devo ritirarmi? Lo esigete?
</p>

<p>
<span class="smcap">Sab.</span> No, potete restare. Anzi, ve ne prego. (<i>Con ironia</i>).
La discussione sarà più animata. Prima però voglio
parlar sola: io sola con lui.
</p>

<p>
<span class="smcap">Vitt.</span> (<i>risale la scena e va ad appoggiarsi al camino</i>).
</p>

<p>
<span class="smcap">Sab.</span> (<i>ad Amedeo</i>) Ti eri già arreso, eh!
</p>

<p>
<span class="pagenum" id="Page_261">[261]</span>
</p>

<p>
<span class="smcap">Amedeo</span> (<i>esita a rispondere</i>).
</p>

<p>
<span class="smcap">Sab.</span> Lo vedo. Lo prevedevo. Lo sentivo, sai. Ho pensato:
Che farà il conte?... Vorrà condur via Amedeo,
domani, stasera, subito forse! E son venuta. Dunque
è così? Ti ha persuaso a partire? Dimmi la verità.
E saresti andato? Senza una parola, senza pur salutarmi?
E il tuo grande, il tuo immenso amore?
</p>

<p>
<span class="smcap">Amedeo.</span> Ho lottato, ho lottato...
</p>

<p>
<span class="smcap">Sab.</span> Eh, ma non quanto occorreva per vincere!
</p>

<p>
<span class="smcap">Amedeo.</span> Ma tu, tu stessa, quando t’ho lasciata...
</p>

<p>
<span class="smcap">Sab.</span> (<i>con impeto</i>). Io?! Ma io ti ho gridato di sperare.
E credevo tutto finito. E provavo la sensazione di
scendere, di scendere in un gran vuoto buio, senza
fondo. Ho anche desiderato di morire! Ma poi, ma
poi, ma poi... Insomma, sono venuta, son qui, e
bisogna decidere (<i>accostandosi rapida</i>). Avanti, sentiamo:
rinunzi a me?
</p>

<p>
<span class="smcap">Amedeo</span> (<i>vivamente</i>). No!
</p>

<p>
<span class="smcap">Sab.</span> Bene (<i>indicando Vittorio</i>). E allora che rispondi
a lui? Come ti svincoli?
</p>

<p>
<span class="smcap">Amedeo</span> (<i>abbassa gli occhi, confuso</i>).
</p>

<p>
<span class="smcap">Vitt.</span> (<i>stendendo il braccio, ancor calmo</i>). Amedeo, non
vi è mai stata una nube fra di noi, mai, mai, mai...
T’ho sempre trovato docile, buono, condiscendente.
(<i>Con forza crescente</i>). Son maggiore di te, tuo tutor
naturale. Posso, come capo della nostra casa, anche
comandare.
</p>

<p>
<span class="smcap">Amedeo</span> (<i>ribellandosi tutt’a un tratto</i>). Ah! Non lo farai!
</p>

<p>
<span class="smcap">Vitt.</span> (<i>severo</i>). Non bisogna costringermi.
</p>

<p>
<span class="smcap">Amedeo.</span> La tua potestà non può essere nè arbitraria, nè
assoluta.
</p>

<p>
<span class="smcap">Vitt.</span> Rappresento tuo padre.
</p>

<p>
<span class="smcap">Amedeo.</span> Mio padre era giusto.
</p>

<p>
<span class="smcap">Vitt.</span> (<i>offeso</i>). Amedeo!
</p>

<p>
<span class="smcap">Amedeo.</span> Mio padre era giusto. (<i>Con sarcasmo</i>). E la
giustizia, fratello? E la lealtà? E i sentimenti tanto
vantati poc’anzi?
</p>

<p>
<span class="smcap">Vitt.</span> (<i>esasperato</i>). Tu adesso m’insulti!
</p>

<p>
<span class="pagenum" id="Page_262">[262]</span>
</p>

<p>
<span class="smcap">Amedeo.</span> Sei il più forte, non devi abusare.
</p>

<p>
<span class="smcap">Vitt.</span> (<i>violentissimo</i>). M’insulti, m’insulti, m’insulti!
</p>

<p>
<span class="smcap">Sab.</span> (<i>interponendosi accorata, tremante</i>). Pace, signori!
pace, pace! Questo è terribile, che per me...
</p>

<p>
<span class="smcap">Vitt.</span> Bada, Amedeo, non ragioniamo più!
</p>

<p>
<span class="smcap">Amedeo</span> (<i>furibondo</i>). Mi difendo! Difendo il mio avvenire,
la mia felicità... (<i>indicando Sabina</i>). Difendo
i diritti di noi due vivi contro la prepotenza insensata
di un morto!
</p>

<p>
<span class="smcap">Vitt.</span> (<i>con grandissima autorità ed energia</i>). Ma, Dio
santo! Sei pur mio fratello! Il sangue deve bollir
con vigore nelle vene a te come a me. La guerra
sta per farsi accanita, terribile... Io parto e tu resti!
Dimmi: vuoi dunque il biasimo, il disonore, la vergogna?
</p>

<p>
<span class="smcap">Sab.</span> (<i>allibita</i>). Oh!
</p>

<p>
<span class="smcap">Amedeo</span> (<i>perplesso, abbattuto</i>). Vedi... È così che mi
hai vinto!
</p>

<p>
<span class="smcap">Sab.</span> (<i>con voce soffocata, con un rapido gesto di deliberazione</i>)
Ebbene, sì. Anche tu... Quando sarà
tempo. Quando ti parrà tempo. Quando vorrai. Non
t’impedirò (<i>singhiozzando e torcendosi le mani</i>).
Ma adesso no! Adesso no!... Tu sei mio.
</p>

<p>
<span class="smcap">Amedeo.</span> Sabina!
</p>

<p>
<span class="smcap">Sab.</span> (<i>risoluta</i>). Basta così. Andiamo.
</p>

<p>
<span class="smcap">Amedeo</span> (<i>a Vittorio</i>). Tu! Dimmi una parola...
</p>

<p>
<span class="smcap">Sab.</span> (<i>andando incontro a Vittorio</i>). Parlerò io! (<i>Di
fronte, con veemenza</i>). Non ho che una ragione.
Amo. Sento un immenso tesoro di affetti nel cuore.
Ho sete, tanta sete di vita. (<i>Dopo una pausa</i>). Ora
a voi. Replicherò poi, se potrò (<i>si scosta</i>).
</p>

<p>
<span class="smcap">Vitt.</span> (<i>crollando il capo mestamente</i>). Che vi posso
dire ch’io non abbia già detto, o che voi stessa non
possiate pensare... Badate a voi! Passati i dì dell’amore:
può venire il rimpianto... Ve le ho ripetute
le ultime parole di Carlo. Esse mi risalgono
continuamente dal cuore all’orecchio. E ora mi suonano
già come un lamento. Badate a voi! Sono
<span class="pagenum" id="Page_263">[263]</span>
terribili i lamenti dei morti: sordi a ogni discolpa,
inflessibili a fronte di qualunque pentimento, tornano,
tornano; non si acquetano, non si stancano,
non dànno più pace. Badate a voi!
</p>

<p>
<span class="smcap">Sab.</span> No!... Non posso credere questo. Guai se i morti
potessero influir così su di noi... Guai se potessero
abbrancarsi così ai vivi! Non lo ammetto. Vi deve
essere una legge che ripara, rinnova, conserva. Una
legge provvida, naturale. Vedete bene: d’inverno
tutto muore, poi a primavera rinasce. Pensate un
po’, se le foglie cadute potessero soffocare i germi
nascenti? Tutto sarebbe finito! Chi vive va avanti,
si sa. Anche senza l’amore, basta l’istinto!
</p>

<p>
<span class="smcap">Vitt.</span> E il rimorso? Non credete al rimorso?
</p>

<p>
<span class="smcap">Sab.</span> Ma sì, ma sì, ma sì: credo al rimorso, ma per chi
mal fa. Io penso a Carlo... (<i>a fronte alta</i>). Vedete
come pronunzio questo nome. Penso a Carlo con
sicurezza, con calma. Quest’è un’ora grave, eh?
Un’ora decisiva, solenne. Non ho paura. Vorrei vederlo
apparir qui, tra noi; vorrei saper presente il
suo spirito, e non parlerei in altro modo. (<i>Guardando
intorno</i>). E chi sa! Chi sa! Questo è certo: l’immagine
di lui morto, più grande e buono di quel
che non mi sia mai parso vivo, mi riempie la mente.
Egli adesso meglio sa, meglio ama... Non temo rimorsi.
Non ho paura... (<i>dopo un lungo silenzio</i>).
Amedeo!
</p>

<p>
<span class="smcap">Amedeo</span> (<i>dolorosamente implorando</i>). Vittorio, Vittorio!
</p>

<p>
<span class="smcap">Vitt.</span> (<i>li guarda immobile, con le braccia incrociate</i>).
</p>

<p>
<span class="smcap">Sab.</span> (<i>ad Amedeo, con espressione, con grazia allettatrice</i>).
Son venuta sola, per le strade oscure, deserte.
Vuoi lasciarmi tornar via così?
</p>

<p>
<span class="smcap">Amedeo</span> (<i>a Vittorio, supplichevole</i>). Perdonami...
</p>

<p>
<span class="smcap">Sab.</span> (<i>con passione</i>). Vieni, vieni, vieni! Non senti che
nel fondo del suo cuore egli ci ha già perdonati?
(<i>via</i>).
</p>

<p>
<span class="smcap">Amedeo</span> (<i>si abbandona e la segue</i>).
</p>

<p>
<span class="smcap">Vitt.</span> (<i>guarda ancora per un momento la porta donde
<span class="pagenum" id="Page_264">[264]</span>
sono usciti, poi scioglie, lascia cadere le braccia</i>).
Così!... Doveva andare così! (<i>Guardando intorno,
quasi con un senso di speranza</i>). Sì, Carlo... anch’io
ti vorrei qui: per sentirmi assolvere prima... poi
per vederti convinto che il tuo volere mancava
veramente di sapienza e di bontà. (<i>Risale lentamente
la scena, meditabondo</i>).
</p>

<p class="pad2 center large">
<span class="smcap">Cala la tela.</span>
</p>

<div class="somm">
<p>
<span class="pagenum" id="Page_265">[265]</span>
</p>

<h2><a id="indice" href="#indfront">
INDICE</a></h2>

<table class="indice">
 <tr>
  <td><span class="smcap">Edoardo Calandra</span></td> <td class="pag"><a href="#calandra">Pag. 7</a></td>
 </tr>
 <tr>
  <td colspan="2">&#160;</td>
 </tr>
 <tr>
  <td colspan="2" class="center">NOVELLE.</td>
 </tr>
 <tr>
  <td colspan="2">&#160;</td>
 </tr>
 <tr>
  <td><span class="smcap">La Straniera</span></td> <td class="pag"><a href="#straniera">27</a></td>
 </tr>
 <tr>
  <td><span class="smcap">L’Orso</span></td> <td class="pag"><a href="#lorso">51</a></td>
 </tr>
 <tr>
  <td><span class="smcap">Due Spaventi</span></td> <td class="pag"><a href="#spaventi">69</a></td>
 </tr>
 <tr>
  <td><span class="smcap">Il Fucilato</span></td> <td class="pag"><a href="#fucilato">89</a></td>
 </tr>
 <tr>
  <td><span class="smcap">Un Vaccaro</span></td> <td class="pag"><a href="#vaccaro">117</a></td>
 </tr>
 <tr>
  <td colspan="2">&#160;</td>
 </tr>
 <tr>
  <td colspan="2" class="center">TEATRO.</td>
 </tr>
 <tr>
  <td colspan="2">&#160;</td>
 </tr>
 <tr>
  <td><span class="smcap">Irreparabile</span></td> <td class="pag"><a href="#irreparabile">125</a></td>
 </tr>
 <tr>
  <td><span class="smcap">Leonessa</span></td> <td class="pag"><a href="#leonessa">141</a></td>
 </tr>
 <tr>
  <td><span class="smcap">La Primavera del ’99</span></td> <td class="pag"><a href="#primavera">169</a></td>
 </tr>
 <tr>
  <td><span class="smcap">Madonna Oretta</span></td> <td class="pag"><a href="#oretta">190</a></td>
 </tr>
 <tr>
  <td><span class="smcap">La Parola</span></td> <td class="pag"><a href="#laparola">212</a></td>
 </tr>
</table>

<hr>
</div>

<div class="opere">
<p class="title">
OPERE DI EDOARDO CALANDRA
</p>

<ul>
<li><b>La bell’Alda</b>. — Torino, F. Casanova, 1884.</li>
<li><b>I Lancia di Faliceto</b>. — Torino, F. Casanova, 1886.</li>
<li><b>Pifferi di Montagna</b>. — Torino, F. Casanova, 1887.</li>
<li><b>Pifferi di Montagna. — Un Paladino.</b> — Torino, F. Casanova, 1891.</li>
<li><b>La Contessa Irene.</b> — Torino, F. Casanova, 1889.</li>
<li><b>Vecchio Piemonte.</b> — Torino, Roux e Viarengo (ora S.T.E.N.), 1905.</li>
<li><b>La Bufera.</b> — Torino, S.T.E.N. 1911.</li>
<li><b>A guerra aperta.</b> — Torino, S.T.E.N., 1906.</li>
<li><b>Juliette.</b> — Torino, S.T.E.N., 1909.</li>
<li><b>La Straniera.</b> — Torino, S.T.E.N., 1914.</li>
</ul>

</div>

<div class="tnote">
<p class="tntitle">
Nota del Trascrittore
</p>

<p>
Ortografia e punteggiatura originali sono state mantenute, correggendo senza annotazione
minimi errori tipografici.
</p>

<p>
Copertina creata dal trascrittore e posta nel pubblico dominio.
</p>
</div>

<div style='text-align:center'>*** END OF THE PROJECT GUTENBERG EBOOK 74100 ***</div>
</html>

